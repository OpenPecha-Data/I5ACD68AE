༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W3CN5673
n/a
ImageGroup: |13CN5675
ISBN: n/a
Title:
ཚད་མ་རིག་པའི་སྤྱི་དོན།
tshad ma rig pa'i spyi don/
to-be-supplied
Author:
to-be-supplied
n/a
n/a
Descriptor:
Original Publication:
Place:
Publisher:
In/a
n/a
1
Date:
Volume:
Total Volumes:
TBRC Pages:
Introductory Pages:
Text Pages:
Scanning Information:
n/a
Ina
Scanned at Tibetan Buddhist Resource Center, 1430 Massachusetts Ave, 5th Floor,
Cambridge, Mass. 02138.



༄༅། །ཚད་མ་རིག་པའི་སྤྱི་དོན། །
མཚོ་སྔོན་མི་རིགས་དཔེ་སྐྲུན་ཁང་།



༄༅ །། ཚད་མ་རིག་པའི་སྤྱི་དོན་རིགས་གཞུང་རྒྱ་
མཚོའི་འཇུག་ངོགས།
བློ་བཟང་ཆོས་གྲགས་ཀྱིས་རྩོམ་སྒྲིག་བྱས།
མཚོ་སྔོན་མི་རིགས་དཔེ་སྐྲུན་ཁང་།



图书在版编目(CIP)数据
藏传因明概论/祁顺来编著,一西宁:青海民族出
版社,1998.8(2013.2 重印)
ISBN 978-7-5420-0690-5
因明一概论一藏语
I.藏... I....
N.B81
中国版本图书馆CIP数据核字(2005)第043256号



སྒྲིག་མཁན་གྱི་གསལ་བཤད།
ཚད་མ་རིག་པའི་སྤྱི་དོན་རིགས་གཞུང་རྒྱ་མཚོའི་འཇུག་ངོགས་ཞེས་བྱ་
བ་འདི་དེང་གི་སློབ་གྲྭ་ཆེན་མོའི་བོད་ཡིག་སྡེ་ཁག་གི་སློབ་གཉེར་པ་རྣམས་
དང་ཚད་མ་རིག་པ་ལ་འཇུག་འདོད་ཀྱི་བློ་གསལ་རྣམས་ཀྱི་བསླབ་གཞི་བྱེད་
པར་ཆེད་གཉེར་གྱིས་རྩོམ་སྒྲིག་བྱས་པ་ཞིག་ཡིན། དཔེ་དེབ་འདི་ཚད་མ་
མདོ་དང་སྡེ་བདུན་སོགས་ཚད་མའི་བསྟན་བཅོས་དག་གི་དགོངས་དོན་་་་་
གཙོ་བོ་གཅིག་ཏུ་བསྡུས་ནས་སྤྱི་ཁོག་ཙམ་བསྟན་པ་ཞིག་ཡིན་ཏེ། དེབ་
ཡོངས་ལ་ལེའུ་ལྔར་ཕྱེ་ཞིང་། ལེའུ་དང་པོར་ཚད་མ་རིག་པ་དང་གཏན་
ཚིགས་རིག་པ་གཉིས་ཀྱི་གོ་དོན་བརྟག་ཁུལ་བྱས་པ་དང་། ཚད་མ་རིག་པའི་
བྱུང་འཕེལ་གྱི་ལོ་རྒྱུས་བརྗོད་པ་བཅས་དེ་རིག་གཞུང་འདི་ལ་འཇུག་པའི་་་་
སྔོན་འགྲོའི་ཚུལ་དུ་བཀོད་པ་ཡིན། ལེའུ་གཉིས་པ་དང་། གསུམ་པ། བཞི་བ་
བཅས་གསུམ་ནི་མཁས་གྲུབ་ཐམས་ཅད་མཁྱེན་པའི་སྡེ་བདུན་རྒྱན་ཡིད་ཀྱི་
མུན་སེལ་གྱི་རྗེས་འབྲངས་ནས་བརྗོད་རིམ་ཤེས་བྱ་ཡུལ་གྱི་རྣམ་གཞག
ཤེས་བྱེད་བློའི་རྣམ་གཞག ཤེས་པ་ཡུལ་ལ་ཇི་ལྟར་འཇུག་ཚུལ་གྱི་རྣམ་
གཞག་བཅས་གསུམ་དུ་བྱས་ནས་བསྟན་པ་དང་། བརྗོད་བྱ་རྣམས་རྗེ་
འབའ་མདའ་བ་ཐུབ་བསྟན་དགེ་ལེགས་རྒྱ་མཚོས་མཛད་པའི་བསྡུས་གྲྭའི་
སྤྱི་དོན་རིན་ཆེན་སྒྲོན་མེ་ཞེས་པ་དང་བྱང་རྩེ་གྲྭ་ཚང་གི་བློ་རིག་ལེགས་་་་་་་



བཤད་ཀུན་འདུས་ལུང་རིགས་བང་མཛོད་ཅེས་པའི་བསྟན་བཅོས་རྣམ་་་་་
གཉིས་གཞིར་བྱས་ནས་བཀོད་པ་དང་། ལེའུ་ལྔ་བ་གཏན་ཚིགས་རིག་པའི་
རྣམ་གཞག་དེ་སྔོན་བྱོན་མཁས་པ་རྣམས་ཀྱིས་བློའི་རྣམ་གཞག་གི་ཁོངས་སུ་
གཏོགས་པར་བཞེད་ཀྱང་། འདིར་གལ་པོ་ཆེ་ལ་ནན་ཏན་ཞེས་པའི་དཔེའི་
རྗེས་འབྲངས་ནས་ལོགས་སུ་བཀར་ནས་བསྟན། བརྗོད་བྱ་དག་བྱང་རྩེ་གྲྭ་
ཚང་གི་རྟགས་རིགས་བརྗོད་དོན་གསལ་བའི་མེ་ལོང་ཞེས་པ་དང་། དགེ་
བའི་བཤེས་གཉེན་ཚེ་དབང་གིས་མཛད་པའི་སྡེ་བདུན་རྒྱ་མཚོར་འཇུག་་་་་་
པའི་གྲུ་གཟིངས་ཞེས་པའི་བསྟན་བཅོས་རྣམས་ཟུར་ལྟ་བྱས་ནས་བཀོད་པ་
ལགས། .
དཔེ་དེབ་འདི་སློབ་ཁྲིད་ཀྱི་ཁྲིད་གཞི་ཞིག་ཡིན་པའི་དབང་གིས་འཆད་
པ་པོས་སྨྲ་བདེ་བ་དང་ཉན་པ་པོས་རྟོགས་སླ་བ་ཞིག་ཡོང་རྒྱུའི་ཆེད་དུ།
ལེའུ་རེ་ལ་ས་བཅད་དུ་མར་ཕྱེ་ཞིང་། ས་བཅད་རེའི་བརྗོད་དོན་མང་ཉུང་
རན་པ་དང་བརྗོད་རིམ་མཚན་ཉིད་དང་དབྱེ་བ་མཐའ་དཔྱད་པ་དང་་་་་་་
བཅས་སོ་སོར་ཕྱེས་ནས་བསྟན་པ་ཡིན།
ཞེས་བློ་བཟང་ཆོས་གྲགས་ནས་བྲིས།



དཀར་ཆག་
ལེའུ་དང་པོ། ཚད་མ་རིག་པ་ལ་འཇུག་པའི་སྔོན་འགྲོ། ...............(1)
ས་བཅད་དང་པོ། ཚད་མ་རིག་པ་དང་གཏན་ཚིགས་རིག་པའི་གོ་དོན་
བརྟག་པ། ...........…..
..........(1)
ས་བཅད་གཉིས་པ། ཚད་མ་རིག་པའི་བྱུང་བ་བརྗོད་པ། ............(15)
ལེའུ་གཉིས་པ། ཤེས་བྱ་ཡུལ་གྱི་རྣམ་གཞག་བཤད་པ། ..............(28)
ས་བཅད་དང་པོ། ཤེས་བྱའི་རྣམ་གྲངས་སྤྱིར་བསྟན་པ།..................(28)
ས་བཅད་གཉིས་པ། ཤེས་བྱ་ལ་རྟག་དངོས་གཉིས་སུ་དབྱེ་བ་བཤད་པ། ...(37)
ས་བཅད་གསུམ་པ། དངོས་པོ་ལ་ཕུང་པོ་ལྔར་དབྱེ་བ་ལས་གཟུགས་ཀྱི་ཕུང་
པོ་བཤད་པ།
ས་བཅད་བཞི་བ། དངོས་པོ་ལ་ཕུང་པོ་ལྔར་དབྱེ་བ་ལས་ཚོར་བ་འདུ་ཤེས་
འདུ་བྱེད་རྣམ་པར་ཤེས་པའི་ཕུང་པོ་བཤད་པ།........(67)
ས་བཅད་ལྔ་བ། ཁམས་དང་སྐྱེ་མཆེད་བཤད་པ།.................…...(86)
ས་བཅད་དྲུག་པ། དངོས་པོ་ལ་རྒྱུ་འབྲས་གཉིས་སུ་དབྱེ་བ་ལས་རྒྱུ་
བཤད་པ། ......……...…..
ས་བཅད་བདུན་པ། དངོས་པོ་ལ་རྒྱུ་འབྲས་གཉིས་སུ་དབྱེ་བ་ལས་འབྲས་
བུ་བཤད་པ། ..........
ས་བཅད་བརྒྱད་པ། ཤེས་བྱ་ལ་རང་མཚན་དང་སྤྱི་མཚན་གཉིས་སུ་
.........(47)
བ•བ་བ•བབབ• (99)
•བབ• • (135)



དབྱེ་བ་བཤད་པ། ................................(145)
ཞར་བྱུང་མཚན་ཉིད་གསུམ་དུ་དབྱེ་བ་བཤད་
པ།
•
བ...••• བ• (153）
（218）
ས་བཅད་དགུ་བ། ཤེས་བྱ་ལ་བདེན་པ་གཉིས་སུ་དབྱེ་བ་བཤད་པ། ...…...(159)
ས་བཅད་བཅུ་བ། ཤེས་བྱ་ལ་མངོན་ལྐོག་གཉིས་སུ་དབྱེ་བ་བཤད་པ། ...(169)
ས་བཅད་བཅུ་གཅིག་པ། ཤེས་བྱ་ལ་ཡུལ་དང་ཡུལ་ཅན་གཉིས་སུ་དབྱེ་བ་
བཤད་པ།.....…….…...........................(178)
ལེའུ་གསུམ་པ། ཤེས་བྱེད་བློའི་རྣམ་གཞག་བཤད་པ། .............(193)
ས་བཅད་དང་པོ། བློའི་གོ་དོན་སྤྱིར་བསྟན་པ། .......................(193)
ས་བཅད་གཉིས་པ། སེམས་དང་སེམས་བྱུང་གཉིས་བཤད་པ། ........(202)
ཞར་བྱུང་དབང་ཤེས་དང་ཡིད་ཤེས་གཉིས་སུ་དབྱེ་བ་
བཤད་པ།
ས་བཅད་གསུམ་པ། ཚད་མ་དང་ཚད་མིན་གྱི་ཤེས་པ་གཉིས་བཤད་པ།... (222)
ས་བཅད་བཞི་བ། རྟོགས་པའི་བློ་དང་མ་རྟོགས་པའི་བློ་གཉིས་
བཤད་པ། .................………..... ••• •.........• (245)
ས་བཅད་ལྔ་བ། འཁྲུལ་ཤེས་དང་མ་འཁྲུལ་བའི་ཤེས་པ་གཉིས་
བཤད་པ།..…..
•......(257)
ཞར་བྱུང་སེལ་འཇུག་གི་བློ་དང་སྒྲུབ་འཇུག་གི་བློ་གཉིས་
བཤད་པ།...........….…...
ས་བཅད་དྲུག་པ། རྟོག་བཅས་དང་རྟོག་མེད་ཀྱི་ཤེས་པ་གཉིས་སུ་དབྱེ་བ་
བཤད་པ། ...
བ••..• •• •••(268)
• • •-• (263）



ཞར་བྱུང་བློ་རིག་གསུམ་དུ་དབྱེ་བ་བཤད་པ། .........(277)
ས་བཅད་བདུན་པ། བློ་རིག་བདུན་དུ་དབྱེ་བ་བཤད་པ། ............(279）
ལེའུ་བཞི་བ། ཤེས་པ་ཡུལ་ལ་ཇི་ལྟར་འཇུག་ཚུལ་གྱི་རྣམ་གཞག་
བཤད་པ། ............. ...................(307)
ས་བཅད་དང་པོ། མཚན་མཚོན་གྱི་རྣམ་གཞག་བཤད་པ། .............(307)
ས་བཅད་གཉིས་པ། སྤྱི་དང་བྱེ་བྲག་གི་རྣམ་གཞག་བཤད་པ།.......……...(325)
ས་བཅད་གསུམ་པ། འགལ་འབྲེལ་གྱི་རྣམ་གཞག་བཤད་པ། ............(339)
ས་བཅད་བཞི་བ། རྫས་ལྡོག་གི་རྣམ་གཞག་བཤད་པ། .................(363)
ས་བཅད་ལྔ་བ། དགག་སྒྲུབ་ཀྱི་རྣམ་གཞག་བཤད་པ། .................(373)
ས་བཅད་དྲུག་པ། གཞན་སེལ་གྱི་རྣམ་གཞག་བཤད་པ། ...............(393)
ཞར་བྱུང་ལྡོག་པ་ངོས་འཛིན་གྱི་རྣམ་གཞག་
བཤད་པ། .............
ས་བཅད་བདུན་པ། གཅིག་དང་ཐ་དད་ཀྱི་རྣམ་གཞག་བཤད་པ། ......(409）
ས་བཅད་བརྒྱད་པ། བརྗོད་བྱ་རྗོད་བྱེད་ཀྱི་རྣམ་གཞག་བཤད་པ། ......(426)
ས་བཅད་དགུ་བ། དུས་གསུམ་གྱི་རྣམ་གཞག་བཤད་པ། ...............(451)
ལེའུ་ལྔ་བ། གཏན་ཚིགས་ཀྱི་རྣམ་གཞག་བཤད་པ།...................(463)
ས་བཅད་དང་པོ། རྟགས་ཡང་དག་གི་ལྟོས་གཞི་བཤད་པ།............(463)
ཞར་བྱུང་མཐུན་དཔེ་དང་མི་མཐུན་དཔེ་བཤད་པ། ...(475)
ས་བཅད་གཉིས་པ། རྟགས་ཡང་དག་གི་མཚན་ཉིད་བཤད་པ། .........(476)
ས་བཅད་གསུམ་པ། རྟགས་ཡང་དག་གི་དབྱེ་བ་བཤད་པ།…..........(491)
• •• •••(406）
༢



•• • • •
ས་བཅད་བཞི་བ། རྟགས་ཡང་དག་གི་དབྱེ་སྒོ་གཞན་བཤད་པ། ..…......(513)
ཞར་བྱུང་རྟགས་དཔེ་ཕྱོགས་གསུམ་གྱི་སྐྱོན་ཡོན་
བཤད་པ། ...
(524)
ས་བཅད་ལྔ་བ། གཏན་ཚིགས་ལྟར་སྣང་བཤད་པ། ................... (528)
ས་བཅད་དྲུག་པ། སྒྲུབ་ངག་ཡང་དག་གི་རྣམ་གཞག་བཤད་པ། .........(540)
ཞར་བྱུང་མཚོན་སྦྱོར་གྱི་རྣམ་གཞག་མདོར་བཤད་པ།（552)
ས་བཅད་བདུན་པ། ཐལ་འགྱུར་གྱི་རྣམ་གཞག་བཤད་པ། ...........(554）
ཞར་བྱུང་སུན་འབྱིན་དང་འབྲས་མཚུངས་ལྟག་ཆོད་
བཤད་པ། .......................................(575)
ས་བཅད་བརྒྱུད་པ། རྩོད་པའི་རྣམ་གཞག་མདོར་བཤད་པ། .....…......(578)



ལེའུ་དང་པོ། ཚད་མ་རིག་པ་ལ་འཇུག་པའི་སྔོན་འགྲོ།
ས་བཅད་དང་པོ། ཚད་མ་རིག་པ་དང་གཏན་ཚིགས་
རིག་པའི་གོ་དོན་བརྟག་པ།
དང་པོ། ཚད་མ་རིག་པའི་གོ་དོན་བཤད་པ།
དེ་ལ་འདིར་འགྲོ་བ་མིའི་རིགས་མ་རིག་པའི་མུན་པ་སེལ་བའི་སྒྲོན་མེ།
ལྟ་ངན་གྱི་དྲི་མ་འཁྲུད་པའི་ཆུ་རྒྱུན། ཕ་རོལ་པོའི་རྒོལ་ངན་འཇོམས་པའི་
གོ་མཚོན། མཁས་པའི་གོ་འཕང་དོན་གཉེར་གྱི་སྐྱེ་བོའི་གཙུག་གི་མཛེས་
རྒྱན་ལྟ་བུར་གྱུར་པའི་རིག་གཞུང་རྨད་དུ་བྱུང་བ་ཚད་མ་རིག་པ་ཞེས་བྱ་བ་
དེ། རང་རེ་བོད་ཁ་བ་ཅན་གྱི་ལྗོངས་འདིར་ལེགས་པར་དར་ནས་ལོ་ངོ་སྟོང་
དང་ཉེ་བ་སོང་ལ། རིག་གཞུང་དེའི་དགོངས་པ་ལ་གཏིང་ཕིགས་པའི་
མཁས་མཆོག་དམ་པ་ཡང་གྲངས་ཀྱིས་མི་ལང་བ་བྱུང་ཞིང་། དེ་དག་གིས་
རིག་གཞུང་དེའི་རྩ་བར་གྱུར་པའི་བསྟན་བཅོས་ཆེན་པོ་ཚད་མ་ཀུན་བཏུས་
དང་ཚད་མ་རྣམ་འགྲེལ་ལ་སོགས་པའི་ཚད་མའི་བསྟན་བཅོས་དག་ལ་ཚིག་
དོན་གཉིས་ཀ་ཞིབ་མོར་འབྱེད་པའམ། རྟོགས་དཀའ་བའི་དོན་ཙམ་འབྱེད་
པའམ། གཞན་གྱིས་གོ་སླར་བཞག་པ་འབྱེད་པའི་ཚུལ་གྱིས་འགྲེལ་བ་འགྲེལ་
བཤད་མཐའ་ཡས་པ་མཛད། འགྲེལ་ཊིཀ་དེ་དག་ནི་མཁས་པ་རང་རང་སོ་



སོའི་རྟོགས་ཚུལ་ལམ་ལྟ་ཚུལ་གྱིས་མཛད་པའི་དབང་གིས། རིག་གཞུང་དེའི་
ངོ་བོ་དང་གོ་དོན་གྱི་ཐད་ལ་འདོད་ཚུལ་མི་མཐུན་པ་དུ་མ་བྱུང་བར་གྱུར།
ཁ་ཅིག་གིས་ཚད་མ་རིག་པ་དེ་ཕྱི་རོལ་པའི་རྟོག་གེའི་གཞུང་དང་ཆ་འདྲ་་་་་
བས་ཕྱི་རིག་པར་འདོད་པ་དང་། འགའ་ཞིག་གིས་རིག་གཞུང་དེ་གཏན་
ཚིགས་ཀྱི་རྣམ་གཞག་མ་ཚང་བ་མེད་པར་བསྟན་པས་ཕྱི་ནང་ཐུན་མོང་གི་་
རིག་གནས་སུ་འདོད་པ། མཁས་པ་མང་ཤོས་ནི་བདེན་པ་བཞི་དང་བདག་
མེད་ཀྱི་ལྟ་བ་སོགས་གཏན་ལ་ཕབ་སྟེ་ལྷག་པ་ཤེས་རབ་ཀྱི་བསླབ་པ་གཙོ་་་་་
བོར་བསྟན་པས་ནང་རིག་པ་ཁོ་ནར་འདོད་པ་དང་བཅས་ལྟ་ཚུལ་གསུམ་་་་
ཡོད་པ་ལས་འདིར་མཁས་པ་ཕལ་མོ་ཆེའི་རྗེས་འབྲངས་ཏེ། ཚད་མ་རིག་པ་
དེ་ནང་རིག་པ་ཉིད་ཡིན་པའི་ལྟ་ཚུལ་བཟུང་ནས་བཤད་པར་བྱའོ། །
ཚད་མ་རིག་པའི་གོ་དོན་ནི། ཕྱི་རོལ་མུ་སྟེགས་ཀྱི་ལྟ་ངན་སུན་ཕྱུང་
ཞིང་། བདེན་པ་བཞིའི་རྣམ་གཞག་དང་། གང་ཟག་དང་ཆོས་ཀྱི་བདག་
མེད་སོགས་རིགས་པས་གཏན་ལ་ཕབ་སྟེ་ལྷག་པ་ཤེས་རབ་ཀྱི་བསླབ་པ་གཙོ་
བོར་སྟོན་པའི་ནང་རིག་པའི་ཡན་ལག་ཏུ་གྱུར་པའི་རིག་གནས་ཐུན་མོང་མ་
ཡིན་པ་ཞིག་ཡིན་ཞེས་བྱའོ། །དེའི་གོ་དོན་ལ་དེ་ལྟར་བརྗོད་པའི་རྒྱུ་མཚན་
ཡོད་དེ། རིག་གནས་འདི་ཕྱི་རིག་པར་འདོད་པ་དང༌། ཕྱི་ནང་ཐུན་མོང་གི་
རིག་གནས་སུ་འདོད་པའི་ལྟ་བ་ཡོངས་སུ་སྤངས་ཏེ་ནང་བ་སངས་རྒྱས་པ་
ཁོ་ནའི་ཐུན་མོང་མ་ཡིན་པའི་རིག་གནས་ཤིག་ཡིན་པར་སྟོན་པའི་ཆེད་ཡིན་
པའི་ཕྱིར། དེ་ཡང་ཡིན་ཏེ། ཚད་མའི་གཞུང་ལས་བསྟན་པའི་བདེན་བཞིའི་



རྣམ་གཞག་དང་། གང་ཟག་དང་ཆོས་ཀྱི་བདག་མེད་ལ་སོགས་པའི་བརྗོད་
བྱ་དག་ནི། ནང་བ་ལས་གཞན་སྡེ་གང་གིས་ཀྱང་མི་འདོད་ལ། ཕྱི་རོལ་ཡུལ་
གྱི་ཆོས་ཉིད་དང་འགལ་བའི་ལྟ་བ་ཕྱིན་ཅི་ལོག་དང་། འཇིག་རྟེན་འདིའི་
བདེ་བ་ཙམ་ཆེད་དུ་གཉེར་པའི་བརྟུལ་ཞུགས་དག་ནི་ཚད་མའི་བསྟན་་་་་་་
བཅོས་ཀྱི་བརྗོད་བྱ་མ་ཡིན་པའི་ཕྱིར་རོ། །དེ་ལྟར་ཡང་མཁས་གྲུབ་སྨྲ་བའི་
ཉི་མས། ཚད་མའི་བསྟན་བཅོས་འདི་དག་ལས་ཀྱང་གང་ཟག་དང་ཆོས་ཀྱི་
བདག་མེད་རིགས་པས་ལེགས་པར་གཏན་ལ་ཕབ་ནས་ལྷག་པ་ཤེས་རབ་ཀྱི་
བསླབ་པ་གཙོ་བོར་སྟོན་པའི་ཕྱིར་རོ། །དེ་ཙམ་གྱིས་ནང་རིག་པར་མི་འགྱུར་
ན། - ནང་རིག་པའི་སྡེ་སྣོད་གང་ཡིན་སྨོས་ཤིག་ཅེས་ཚད་མ་རིག་པ་དེ་ནང་
རིག་པར་གཏོགས་པའི་རྒྱུ་མཚན་བསྟན་ཅིང་། དེ་ལྟར་མི་འདོད་པ་རྣམས་
ལ་བཀའ་བཀྱོན་གནང་། ཀུན་མཁྱེན་འཇིགས་མེད་དབང་པོས་ཀྱང་（ཚད་
མའི་བསྟན་བཅོས）འདི་དག་ཀྱང་གང་ཟག་དང་ཆོས་ཀྱི་བདག་མེད་རིགས་
པས་གཏན་ལ་ཕབ་སྟེ་ལྷག་པ་ཤེས་རབ་ཀྱི་བསླབ་པ་གཙོ་བོར་སྟོན་པའི་་་་་
ཕྱིར་ནང་རིག་པའི་བསྟན་བཅོས་དངོས་ཡིན་མོད། སྟག་ལོ་ཤེས་རབ་རིན་
ཆེན་གྱིས་ཕྱི་རིག་པ་ཡིན་ཞེས་མགོ་མྱོས་མྱོས་སུ་སྨྲ་བ་ནི་བསྟན་པའི་གནད་
མ་དགོངས་པའི་མུ་ཅོར་ཙམ་དུ་ཟད་དོ། །ཞེས་ཚད་མ་རིག་པ་དེ་ནང་རིག་
པ་དངོས་ཡིན་པར་གཏན་ལ་ཕབ་ཅིང་། སྟག་ལོས་ཕྱི་རིག་པ་ཡིན་པར་ཁས་
བླངས་པ་ལ་བཀའ་བཀྱོན་དྲག་པོ་མཛད། ཀོང་སྤྲུལ་ཡོན་ཏན་རྒྱ་མཚོས།
དེས་ན་ཚད་མ་ལ་ཐུན་མོང་གི་རིག་པར་གྲགས་པའང་རྩོད་ངག་ཙམ་ལ་་་་་་



དགོངས་ཀྱི། དོན་གྱི་ཁས་ལེན་མི་མཚུངས་པས་ཁྱད་པར་ཆེའོ་ཞེས་གསུངས་
ཏེ། ཚད་མ་རིག་པ་དེ་ཕྱི་ནང་ཐུན་མོང་གི་རིག་གནས་སུ་འདོད་པ་ནི། ཚད་
མའི་བསྟན་བཅོས་སུ་བཀོད་པའི་གཏན་ཚིགས་ཀྱི་རྣམ་གཞག་ཁོ་ནའམ་་་་་
རྩོད་ངག་ཙམ་ལ་གཞིགས་ནས་བརྗོད་པ་ལས་བརྗོད་བྱའི་དོན་ལ་མ་་་་་་་་
བསམས་པར་སྨྲ་བ་ཡིན་གྱི། རྩོད་ངག་གི་རྣམ་པ་ཙམ་དང་དངོས་ཀྱི་བརྗོད་
བྱ་གཉིས་ཁྱད་པར་ཆེའོ་ཞེས་བསྟན་པ་ཡིན། དེ་ལྟ་བུའི་དམ་པ་རྣམས་ཀྱི་
གསུང་དྲི་མ་མེད་པ་ལས། ང་ཚོས་ཚད་མ་རིག་པ་དེ་ནང་རིག་པ་ཡིན་པར་
ངེས་ཤིང་། ཚད་མའི་བསྟན་བཅོས་དག་ནང་རིག་པའི་སྡེ་སྣོད་ཡིན་པར་
ཤེས་ནུས་སོ། །
ཚད་མ་རིག་པ་དེ་ནང་རིག་པའི་ཡན་ལག་ཏུ་གྱུར་པའི་རིག་གནས་་་་་་
ཤིག་ཡིན་ན། རྒྱལ་བའི་བཀའ་དང་དགོངས་འགྲེལ་གྱི་བསྟན་བཅོས་ལ་
བརྗོད་བྱའི་སྒོ་ནས་བསླབ་པ་གསུམ་དུ་ཕྱེ་བའི་དེ་གསུམ་གྱི་ནང་གསེས་གང་
ལ་གཏོགས་ཤེ་ན། ལྷག་པ་ཤེས་རབ་ཀྱི་བསླབ་པར་གཏོགས་ལ། ཚད་མའི་
བསྟན་བཅོས་ནི་ནང་བའི་བསྟན་བཅོས་རྗོད་བྱེད་ཀྱི་སྒོ་ནས་སྡེ་སྣོད་གསུམ་
དུ་ཕྱེ་བའི་ནང་གསེས་མངོན་པའི་སྡེ་སྣོད་དུ་གཏོགས་པའོ། །འོན་ཏེ་བོད་རྒྱ་
ཚིག་མཛོད་ཆེན་མོ་ལས། ཚད་མ་རིག་པ་ནི་གཏན་ཚིགས་རིག་པ་སྟེ་རིག་
གནས་ཆེ་བ་ལྔའི་ཡ་གྱལ་ཞེས་བཤད་པ་འཐད་པར་མི་འགྱུར་ཏེ། ཚད་མ་
རིག་པ་དེ། རིག་གནས་ཆེ་བ་ལྔའི་ཡ་གྱལ་དུ་གྱུར་པའི་གཏན་ཚིགས་རིག་པ་
ཡིན་ན་ཕྱི་ནང་ཐུན་མོང་གི་རིག་གནས་ཤིག་ཡིན་པར་ཁས་ལེན་དགོས་ཏེ།



རིག་གནས་ཆེ་བ་ལྔའི་ཡ་གྱལ་ནང་རིག་པ་ཁོ་ན་ནི། ཐུན་མོང་མ་ཡིན་པའི་
རིག་གནས་ཡིན་ལ། སྒྲ། བཟོ། གསོ་བ། གཏན་ཚིགས་བཞི་ནི་ཕྱི་ནང་ཐུན་
མོང་གི་རིག་གནས་ཡིན་པའི་ཕྱིར། ཚད་མ་རིག་པ་དེ་ཕྱི་ནང་ཐུན་མོང་གི་
རིག་གནས་སུ་འདོད་ན་ཚད་མའི་བསྟན་བཅོས་ཀྱི་དགོངས་དོན་མཐའ་་་་
དག་ཕྱི་རོལ་པའི་གྲུབ་མཐའ་སྨྲ་བ་དག་གིས་ཀྱང་ཁས་ལེན་དགོས་ཀྱང་། དེ་
དག་གིས་ཁས་ལེན་མེད་པའི་ཕྱིར། དེར་ཐལ། ཚད་གཞུང་དུ་སྟོན་པའི་
བདེན་བཞིའི་བླང་དོར་དང་། གང་ཟག་དང་ཆོས་ཀྱི་བདག་མེད་ལ་སོགས་
པའི་ཐེག་པ་གསུམ་གྱི་ལམ་གྱི་གནད་དང་ཐོས་བསམ་སྒོམ་པའི་གཞི་ལ་་་་་་
སོགས་པའི་དགོངས་པ་ཕྱི་རོལ་པའི་གཞུང་དུ་མི་བརྗོད་ཅིང་དེའི་གྲུབ་་་་་་་
མཐའ་སྨྲ་བ་དག་གིས་ཀྱང་ཁས་མི་ལེན་པའི་ཕྱིར། མ་གྲུབ་ན། ཕྱི་ནང་
གཉིས་ཁྱད་པར་མེད་པར་ཐལ་ལོ། །
གཉིས་པ། གཏན་ཚིགས་རིག་པའི་གོ་དོན་བཤད་པ།
སྤྱིར་གཏན་ཚིགས་རིག་པ་ཞེས་པ་ནི་རྒྱུ་མཚན་རིག་པ་ཞེས་པའི་དོན་
ཡིན་ལ། དེང་དུས་འཛམ་གླིང་དུ་ཡོངས་སུ་གྲགས་པའི་གཏན་ཚིགས་རིག་
པ་ནི་རྣམ་པ་གསུམ་ཡོད་དེ། རྒྱ་གར་འཕགས་པའི་ཡུལ་དུ་དར་བའི་རྟོག་
གེའི་གཞུང་དང་། ཞི་ལཱ་ཡི་མཚན་ཉིད་པ་ཡ་ལི་སི་ཏོ་ཏེ་ཡིས་སྤེལ་བའི་ཕྱི་
ཚུལ་གྱི་གཏན་ཚིགས་དང་། རྒྱ་ནག་གི་ཡུལ་དུ་བྱུང་བའི་ཐ་སྙད་རྩོད་སྒྲུབ་
རིག་པ་དང་གསུམ་ཡོད་ཅིང་། དེ་གསུམ་ལ་“འཛམ་གླིང་གི་གཏན་ཚིགས་



ཆེན་པོ་རྣམ་གསུམ”ཞེས་པར་གྲགས། འདིར་སྐབས་བབ་ཀྱི་བརྗོད་བྱ་ནི་
བོད་ཡུལ་དུ་དར་བའི་གཏན་ཚིགས་རིག་པ་སྟེ། རྒྱ་གར་འཕགས་པའི་ཡུལ་
དུ་གནའ་སྔ་མོ་ནས་དར་བའི་རྟོག་གེའི་གཞུང་ངམ། རིག་གནས་ཆེ་བ་ལྔའི་
ཡ་གྱལ་དུ་གྱུར་པའི་གཏན་ཚིགས་རིག་པ་དེ་ཡིན་ནོ། །
གཏན་ཚིགས་རིག་པའི་གོ་དོན་ནི། གཏན་ཚིགས་སམ་རྒྱུ་མཚན་ཡང་
དག་ལ་བརྟེན་ནས་བླང་དོར་གྱི་གནས་མ་འཁྲུལ་བར་རིག་པར་བྱེད་པའི་་་་
ཐབས་སྟོན་པའི་རིག་གནས་ཤིག་ཡིན་ཞེས་བྱ་སྟེ། གྲུབ་མཐའ་སྨྲ་བ་གང་
དང་གང་གིས་ཀྱང་རྒྱུ་མཚན་ཡང་དག་ལ་བརྟེན་ནས་དོན་གྱི་གནས་ལ་་་་་་་
རྟོགས་པར་བྱེད་པ་དང་། ལྐོག་དོན་སྨྲ་བ་དང་། ཕས་ཀྱི་རྒོལ་བ་རིགས་པས་
ཚར་གཅོད་པའི་ཐབས་གཙོ་བོར་སྟོན་པའི་ཕྱི་ནང་ཐུན་མོང་བའི་རིག་་་་་་་
གནས་ཤིག་ཡིན་པར་བསྟན་ཏོ། །དེ་ཡང་ཡིན་ཏེ། མིའི་རིགས་ཀྱིས་ཕྱི་རོལ་
ཡུལ་གྱི་ཆོས་རྣམས་ལ་རྒྱུ་མཚན་ཡང་དག་གིས་རྟོགས་པར་བྱེད་པའི་ཐབས་
དང་། རང་གི་གོ་བ་དེ་དག་སྒྲུབ་ངག་དང་སུན་འབྱིན་སོགས་ལ་བརྟེན་ནས་
སྐྱེ་བོ་གཞན་གྱིས་རྟོགས་པར་འཇུག་པའི་ཐབས་སྟོན་པའི་རིག་གནས་དེ་ལ་
གཏན་ཚིགས་རིག་པ་ཞེས་པར་བྱ་ཞིང་། ཐབས་དེ་དག་གི་རྣམ་པ་དང་དོན་
སྟོན་བྱེད་ཀྱི་ཆོས་ཉིད་ནི་མི་རྣམས་ཀྱི་རྒྱུད་ལ་གཅིག་མཐུན་ཏུ་སྣང་བ་དང་།
གྲལ་རིམ་དང་གྲུབ་མཐའ་གང་གིས་ཀྱང་ཁས་ལེན་ཞིང་ཉེ་བར་མཁོ་བ་ཡིན་
པས། རིག་གནས་དེ་གྲལ་རིམ་དང་གྲུབ་མཐའི་དབྱེ་བ་མེད་པར་ཀུན་གྱི་
ཐུན་མོང་བའི་རིག་གནས་ཤིག་ཏུ་གྱུར་པའོ། །དེ་ལ་ཁོ་ན་རེ། གཏན་ཚིགས་



རིག་པ་དེ་གྲུབ་མཐའི་དབྱེ་བ་མེད་པར་ཕྱི་ནང་ཐུན་མོང་གི་རིག་གནས་སུ་
འདོད་པ་དེ། ཀུན་མཁྱེན་འཇིགས་མེད་དབང་པོས་གཏན་ཚིགས་རིག་པའི་
བསྟན་བཅོས་ལ་ཕྱི་རིག་པར་གྱུར་པ་དང་ནང་རིག་པར་གྱུར་པ་གཉིས་སུ་་་
དབྱེ་བའི་བཞེད་པ་དང་འགལ་ལོ་ཞེ་ན། མི་འགལ་ཏེ། ཀུན་མཁྱེན་གྱིས་ཕྱི་
རོལ་པའི་སྟོན་པ་རྣམས་ཀྱིས་བྱས་པའི་ཆད་པར་སྨྲ་བ་དང་རྟག་པར་སྨྲ་་་་་་
བའི་རྟོག་གེའི་གཞུང་དག་ནི་ཕྱི་རིག་པར་གྱུར་པའི་གཏན་ཚིགས་རིག་པ་་་་
དང་། ནང་བའི་སློབ་དཔོན་ཕྱོགས་གླང་དང་ཆོས་གྲགས་རྣམ་གཉིས་ཀྱིས་
མཛད་པའི་ཚད་མའི་གཞུང་དག་ནི་ནང་རིག་པར་གྱུར་པའི་གཏན་ཚིགས་
རིག་པ་ཡིན་པར་བཞེད་དེ། གྲུབ་མཐའ་སོ་སོས་རང་གི་འདོད་ཚུལ་དང་
འབྲེལ་ནས་གཏན་ཚིགས་ཀྱི་རིག་པ་སྨྲ་བའི་བསྟན་བཅོས་བྱེ་བྲག་པ་ལ་་་་་་
དགོངས་ནས་གསུངས་པ་ཡིན་གྱི། གཏན་ཚིགས་རིག་པའི་སྤྱི་ལྡོག་དེ་ཕྱི་
ནང་གཉིས་ཀ་ཡིན་པར་གསུངས་པ་མ་ཡིན་ནོ། །གྲུབ་མཐའི་འདོད་ཚུལ་
དང་རྟོག་གེའི་རིག་པ་གཉིས་འདྲེས་ནས་སྨྲ་བའི་བསྟན་བཅོས་གང་ཡིན་་་་་
ཐམས་ཅད་གཏན་ཚིགས་རིག་པའི་བྱེ་བྲག་ཏུ་གྱུར་པའི་བསྟན་བཅོས་སུ་་་
འདོད་དགོས་ཏེ། ཕྱི་རོལ་པའི་གྲུབ་མཐའི་འདོད་ཚུལ་སྟོན་པའི་རྟོག་གེའི་
གཞུང་ནི། ཕྱི་རིག་པར་གྱུར་པའི་གཏན་ཚིགས་རིག་པ་ཡིན་པ་དང་། ནང་
བའི་འདོད་ཚུལ་གཙོར་སྟོན་པའི་རྟོག་གེའི་གཞུང་ཚད་མ་མདོ་དང་སྡེ་་་་་་
བདུན་ལ་སོགས་པ་ནི་ནང་རིག་པར་གྱུར་པའི་གཏན་ཚིགས་རིག་པ་ཡིན་
ནོ། །དེ་ལྟར་གཏན་ཚིགས་རིག་པ་དེ་གཉིས་སུ་གྲངས་ངེས་པ་ནི་རིགས་
7



བསྡུས་ཀྱི་གྲངས་ངེས་ཡིན་ལ། ཕུང་སུམ་སེལ་བའི་གྲངས་ངེས་ནི་མ་ཡིན་
ནོ། །གཏན་ཚིགས་རིག་པའི་སྤྱི་ལྡོག་དེ་རང་ཉིད་ངོ་བོའི་ཐོག་ནས་ཕྱི་ནང་
གང་དུའང་མི་འགྲོ་ལ་ཕྱི་ནང་གང་གིས་ཀྱང་ཉེ་བར་མཁོ་བ་ཞིག་ཡིན་པས་
དེའི་བྱེ་བྲག་ཕྱི་ནང་གཉིས་སུ་དབྱེ་བ་ཡིན་ནོ། །དེས་ན། ཕྱི་རིག་པར་གྱུར་
པ་དང་ནང་རིག་པར་གྱུར་པའི་གཏན་ཚིགས་རིག་པའི་བསྟན་བཅོས་གང་
རུང་ཡིན་ན། གཏན་ཚིགས་རིག་པའི་བསྟན་བཅོས་ཡིན་དགོས་ཀྱང་།
གཏན་ཚིགས་རིག་པའི་བསྟན་བཅོས་ཡིན་ན་དེ་གཉིས་གང་རུང་ཡིན་པས་
མ་ཁྱབ་པར་འདོད་དོ། །བྱས་པ་ལ་ཁོ་ན་རེ། གཏན་ཚིགས་རིག་པའི་བསྟན་
བཅོས་ཡིན་ན་ནང་རིག་པར་གྱུར་པའི་གཏན་ཚིགས་རིག་པའི་བསྟན་་་་་
བཅོས་ཡིན་དགོས་པར་ཐལ། ནང་རིག་པར་གྱུར་པའི་གཏན་ཚིགས་རིག་
པའི་བསྟན་བཅོས་ཚད་མ་སྡེ་བདུན་སོགས་ནང་རིག་པའི་བསྟན་བཅོས་་་་་
ཡིན་པའི་ཕྱིར་ན་མ་ཁྱབ་སྟེ། གཞི་གང་གི་བྱེ་བྲག་ཆོས་དེ་ཡིན་ན། གཞི་དེའི་
སྤྱི་ལྡོག་དེའི་བྱེ་བྲག་ཏུ་སོང་བའི་ཆོས་དེ་ཡིན་མི་དགོས་པའི་ཕྱིར། དཔེར་ན།
བུམ་པའི་བྱེ་བྲག་ཏུ་སོང་བའི་གསེར་བུམ་གྱི་ཁ་དོག་སེར་པོ་ཡིན་ན། བུམ་
པའི་ཁ་དོག་སེར་པོ་ཡིན་མི་དགོས་པ་ལྟ་བུའོ། །
སྤྱིར་གཏན་ཚིགས་རིག་པ་དང་ནང་རིག་པ་གཉིས་གོ་དོན་ཐ་དད་དུ་
གྱུར་པའི་རིག་གནས་གཉིས་ཡིན་ཏེ། ཡོངས་གྲགས་སུ་རིག་གནས་ཆེ་བ་
ལྔར་དབྱེ་བའི་སྔ་མ་བཞི་ནི་ཐུན་མོང་གི་རིག་གནས་དང་། ཕྱི་མ་ནང་རིག་
པ་ཉིད་ཐུན་མོང་མ་ཡིན་པའི་རིག་གནས་ཡིན་པར་མཁས་པ་ཀུན་གྱི་བཞེད་
•



པ་མཐུན་པར་སྣང་། འོ་ན་གཏན་ཚིགས་རིག་པ་དང་ནང་རིག་པ་གཉིས་གོ་
དོན་ཐ་དད་ཅིང་བསྟན་དོན་སོ་སོ་བ་ཡིན་ན་གཏན་ཚིགས་རིག་པ་དེ་ནང་
བ་ལ་མཁོ་བ་མེད་དོ་ཟེར་ན། དེ་ཡང་མ་ཡིན་ཏེ། གཏན་ཚིགས་རིག་པ་དེ་
ཐུན་མོང་བའི་རིག་གནས་ཡིན་པའི་ཕྱིར། དེས་བླང་དོར་གྱི་གནས་རྒྱུ་
མཚན་ཡང་དག་གིས་རིག་པར་བྱེད་པའི་ཐབས་གཙོ་བོར་སྟོན་པས་ན།
ནང་བ་ལའང་ཉེ་བར་མཁོ་སྟེ་རྒྱལ་བའི་གསུང་རབ་ལས་ཀྱང་དེར་འཇུག་་་་་
པའི་དགོས་པ་མི་ཉུང་བ་བསྟན་ཡོད་དེ། མདོ་ལས། བྱང་ཆུབ་སེམས་དཔའ་
རིག་པའི་དངོས་པོ་ལྔ་མ་བསླབས་ན་ནི་ནམ་དུ་ཡང་བླ་ན་མེད་པ་ཡང་དག་
པར་རྫོགས་པའི་བྱང་ཆུབ་ཏུ་ཐམས་ཅད་མཁྱེན་པའི་ཡེ་ཤེས་ཐོབ་པར་མི་་་་
ནུས་སོ། །དེ་བས་ན་བླ་ན་མེད་པའི་བྱང་ཆུབ་ཐོབ་པར་བྱ་བའི་ཕྱིར་རིག་
པའི་དངོས་པོ་ལྔ་བསླབ་པར་བྱའོ་ཞེས་དང་། ཐབས་མཁས་པ་དྲིན་ལན་
བསབས་པའི་མདོ་ལས། བྱང་ཆུབ་སེམས་དཔའ་ནི། གཏན་ཚིགས་ཀྱི་རིག་
པ་འཚོལ་པར་བྱེད་དེ། བསྟན་བཅོས་ཉིད་ལས་ལེགས་པར་བཤད་པ་དང་
ཉེས་པར་བརྗོད་པ་ཡང་དག་པ་ཇི་ལྟ་བ་བཞིན་དུ་ཡོངས་སུ་ཤེས་པར་བྱ་་་་
བའི་ཕྱིར་དང་། ཕས་ཀྱི་རྒོལ་བ་ཚར་གཅོད་པར་བྱ་བའི་ཕྱིར་དང་། བསྟན་
པ་འདི་ལ་མ་དད་པ་རྣམས་དད་པར་བྱ་བའི་ཕྱིར་དང་། དད་པ་རྣམས་
ཕྱིར་ཞིང་འཕེལ་བར་བྱ་བའི་ཕྱིར་ཞེས་གསུངས་ཏེ། ནང་བའི་གྲུབ་མཐའ་
སྨྲ་བ་དག་གིས་ཀྱང་རིག་གནས་དེ་ལ་ལེགས་པར་འཇུག་པའི་དགོས་པ་་་་་་
བསྟན་ཏོ། །དེས་ན་གཏན་ཚིགས་རིག་པའི་བསྟན་བཅོས་དང་ནང་རིག་



པའི་བསྟན་བཅོས་གཉིས་མི་འགལ་ཏེ། དེ་གཉིས་ཀྱི་གཞི་མཐུན་ཡོད་པའི་
ཕྱིར། ཚད་མ་མདོ་དང་སྡེ་བདུན་སོགས་ཚད་མའི་གཞུང་དག་ནི། བླང་དོར་
གྱི་གནས་རྒྱུ་མཚན་ཡང་དག་གིས་རིག་པར་བྱེད་པའི་ཐབས་སྟོན་པ་ཡིན་་་་་
པས་གཏན་ཚིགས་རིག་པའི་བསྟན་བཅོས་ཡིན་པ་གང་ཞིག གང་ཟག་
དང་ཆོས་ཀྱི་བདག་མེད་རིགས་པས་གཏན་ལ་ཕབ་སྟེ་ལྷག་པ་ཤེས་རབ་ཀྱི་་་
བསླབ་པ་གཙོ་བོར་སྟོན་པ་ཡིན་པས་ནང་རིག་པའི་བསྟན་བཅོས་ཀྱང་ཡིན་
པའི་ཕྱིར་ཏེ། སྡེ་བདུན་རྒྱན་ལས། དེས་ན་ནང་རིག་པའི་བསྟན་བཅོས་དང་
གཏན་ཚིགས་རིག་པའི་བསྟན་བཅོས་ལ་འགལ་བ་ཡོད་པ་མ་ཡིན་ལ། ནང་
རིག་པ་ཁོ་ནའི་བསྟན་བཅོས་འདུལ་བའི་མདོ་ལྟ་བུ་དང་། ནང་རིག་པ་དང་
གཏན་ཚིགས་རིག་པ་གཉིས་ཀའི་བསྟན་བཅོས་ཚད་མ་སྡེ་བདུན་ལྟ་བུ་དང་།
གཏན་ཚིགས་རིག་པ་ཁོ་ནའི་བསྟན་བཅོས་བྲམ་ཟེ་རྐང་མིག་གིས་བྱས་པའི་
རྟོག་གེའི་ཚིག་དོན་བཅུ་དྲུག་སྟོན་པའི་བསྟན་བཅོས་ལྟ་བུ་དང་། གཉིས་ཀ་
མ་ཡིན་པ་གསོ་དཔྱད་ཀྱི་གཞུང་ལྟ་བུ་སྟེ་མུ་བཞིར་འགྱུར་བ་ཡིན་ནོ་ཞེས་་་་་
གསུངས་ཏེ། དེ་གཉིས་གོ་དོན་ཐ་དད་དུ་གྱུར་ཀྱང་འགལ་བ་མ་ཡིན་པའི་
རྒྱུ་མཚན་ལེགས་པར་བསྟན་ཏོ། །
གསུམ་པ། ཚད་མ་རིག་པ་དང་གཏན་ཚིགས་རིག་པ་གཉིས་ཀྱི་འབྲེལ་བ་
བརྟག་པ།
ཨུ་རུ་སུའི་རིགས་པ་སྨྲ་བ་གོ་རུ་སི་ཅི་ཞེས་པ་ན་རེ། གཏན་ཚིགས་རིག་



པ་ནི་མཚན་ཉིད་རིག་པ་ལ་བརྟེན་ནས་བྱུང་ཞིང་། མཚན་ཉིད་རིག་པའི་
ཕང་རུམ་དུ་འཕེལ་རྒྱས་བྱུང་། དེར་མ་ཟད་འདི་ཤེས་རྟོགས་ཀྱི་རྣམ་གཞག་
གམ་བློའི་རིག་པའི་ཆ་གཅིག་ཡིན་པར་སྨྲས་སོ་ཞེས་བཤད་དེ། གཏན་
ཚིགས་རིག་པ་དང་མཚན་ཉིད་རིག་པ་གཉིས་ཀྱི་འབྲེལ་བ་ཡང་དག་པར་་་་་
བསྟན། འཇིག་རྟེན་གྱི་ཁམས་འདིར་གཏན་ཚིགས་ཀྱི་རིགས་པ་སྨྲ་བ་དག་
གིས་རང་ཉིད་མཚན་ཉིད་རིག་པའི་ལྟ་བ་སྨྲ་བའི་ཟུར་དུ་གཏན་ཚིགས་རིག་
པ་སྨྲ་བ་ཡིན་ལ། མཚན་ཉིད་རིག་པ་མ་བྱུང་བའི་སྔ་རོལ་ཏུ་གཏན་ཚིགས་
རིག་པ་ནི་བྱུང་མེད་ཅིང་འབྱུང་ཡང་མི་སྲིད་པ་ཡིན། འོ་ན་མཚན་ཉིད་རིག་
པ་ཞེས་པའི་གོ་དོན་ཅི་ཞེ་ན། མི་རྣམས་ཀྱི་འཇིག་རྟེན་ལྟ་ཚུལ་གཙོ་བོར་
སྟོན་པའི་རིག་གནས་ཤིག་ལ་གོ་ཞིང་། དེའི་རྩ་གནད་ནི། མི་རྣམས་ཀྱི་ཤེས་
རིག་དང་ཕྱི་རོལ་ཡུལ་དུ་གནས་པའི་ཆོས་གཉིས་བར་གྱི་འབྲེལ་བ་དང་།
རྣམ་པར་ཤེས་པ་དང་གཟུགས་འགྱུར་དངོས་པོ་གཉིས་བར་གྱི་འབྲེལ་བ་་་་
བཅས་ལ་རིགས་པས་བརྟག་སྟེ་གཏན་ལ་འབེབས་པར་བྱེད་པ་དེ་ཡིན།
སྤྱིར་འགྲོ་བ་མིའི་རིགས་ཀྱིས་ཕྱི་རོལ་གྱི་འཇིག་རྟེན་ལ་ཤེས་འདོད་ཀྱི་བློ་་་་
ཡོད་ཅིང་ཤེས་ཐུབ་པའི་ནུས་པ་ཡང་ཡོད་མོད། འོན་ཀྱང་མི་རྣམས་ནི་རང་
རང་གི་མོས་པ་དང་། བྱེད་ཐབས། བྱེད་ལས་ལ་སོགས་པའི་ཆ་རྐྱེན་མི་
གཅིག་པའི་དབང་གིས་འཇིག་རྟེན་ལྟ་ཚུལ་དེ་ཡང་མི་གཅིག་པར་སོ་སོ་་་་
དད་དུ་གྱུར། གྲལ་རིམ་གང་དང་གྲུབ་མཐའ་གང་དེས་རང་རང་གི་མོས་པ་
དང་མཐུན་པའི་འཇིག་རྟེན་ལྟ་ཚུལ་སྟོན་པར་བྱེད་པའི་མཚད་ཉིད་རིག་པ་
11



ཡང་མི་འདྲ་བ་དུ་མ་བྱུང་། དཔེར་ན། དངོས་གཙོ་སྨྲ་བ་དང་སེམས་གཙོ་སྨྲ་
བ་ཞེས་པ་གཉིས་དང་། ནང་བ་དང་ཕྱི་རོལ་པ་ཞེས་པ་གཉིས། རྟག་པར་སྨྲ་
བ་དང་ཆད་པར་སྨྲ་བ་ཞེས་པ་གཉིས་སོགས་ལྟ་ཚུལ་གཏན་ནས་མི་འདྲ་་་་་
ཞིང་ཐ་ན་གཅིག་གཅིག་གི་ལྡོག་ཕྱོགས་སུ་གྱུར་པའི་ཕྱོགས་ཁག་མང་དུ་་་་་་
བྱུང་། དེ་བས་ང་ཚོས་མཚན་ཉིད་རིག་པ་དེ་གྲལ་རིམ་མམ་གྲུབ་མཐའི་
བདག་ཉིད་ཅན་དུ་གྱུར་པའི་རིག་གནས་ཤིག་ཡིན་ཞེས་བརྗོད་རུང་སྟེ།
མཚན་ཉིད་རིག་པ་གང་དང་གང་ཡིན་ཡང་། རང་སྡེའི་འདོད་ཚུལ་མི་སྟོན་
པ་དང་རང་སྡེའི་ཁེ་ཕན་ལ་གཞིགས་ནས་མི་བཤད་པ་གཅིག་ཀྱང་མེད་པའི་
ཕྱིར། །གཏན་ཚིགས་རིག་པ་དེ་མཚན་ཉིད་རིག་པ་ལ་བརྟེན་ནས་བྱུང་ཞེས་
པ་ཇི་ལྟར་ཡིན་ཞེ་ན། མི་རྣམས་ཀྱིས་ཕྱི་རོལ་ཡུལ་གྱི་ཆོས་རྣམས་ངོས་འཛིན་
བྱེད་པ་ལ། དེ་འཛིན་བྱེད་ཀྱི་བློའམ་ཤེས་རིག་གཅིག་ཡོད་དགོས་ལ། ཤེས་
རིག་དེ་ཡང་དང་ཐོག་ནས་རང་བཞིན་གྱིས་གྲུབ་པ་ཞིག་མ་ཡིན་པར། ཕྱི་
ཡུལ་གྱི་ཆོས་སམ་ཕྱི་དོན་དང་། དེ་རྣམས་ཀྱི་ངོ་བོ་དང་ཁྱད་ཆོས། ཕན་ཚུན་
བར་གྱི་འབྲེལ་བ་ལ་སོགས་པའི་རྣམ་པ་མི་འདྲ་བ་རྣམས་མི་རྣམས་ཀྱི་བློ་་་་
ངོར་མངོན་སུམ་དུ་སྣང་ནས་རྟོགས་པར་བྱེད་པའམ། ཡང་ན་རྒྱུ་མཚན་
ཡང་དག་ལ་བརྟེན་ནས་རྟོགས་པར་བྱེད་པ་ཡིན་ལ། དེ་རྟོགས་པའི་ཤེས་པ་
ལ་བློའམ་ཤེས་པ་ཞེས་ཟེར་ཞིང་ཕྱི་རོལ་ཡུལ་གྱི་ཆོས་དེ་མེད་ན་དེ་རྟོགས་་་་་
པའི་ཤེས་རིག་ཀྱང་སྐྱེ་ཐབས་མེད་པ་ཡིན་ནོ། ། དེ་ལྟར་ཕྱི་ཡུལ་གྱི་ཆོས་དེ་
རྣམས་ཇི་ལྟར་རྟོགས་པའི་ལྟ་ཚུལ་སྨྲ་བ་ནི་མཚན་ཉིད་རིག་པར་གྱུར་ལ། དེ་
12



རྟོགས་པའི་ཤེས་རིག་དེ་ཕྱི་ཡུལ་གྱི་ཆོས་དང་མ་འདྲེས་པར་དེ་ཁོ་ནའི་རྣམ་
པ་དང་སྐྱེ་བའི་ཆོས་ཉིད་སོགས་སྨྲ་བ་ནི་གཏན་ཚིགས་རིག་པར་གྱུར་པ་་་་་
ཡིན། དེ་བས་གོ་རུ་སི་ཅི་ཡིས་གཏན་ཚིགས་རིག་པ་དེ་མཚན་ཉིད་རིག་པ་
ལ་བརྟེན་ནས་བྱུང་ཞེས་པ་དེ་ཡིད་རྟོན་དུ་རུང་བའི་དྲི་མ་མེད་པའི་གསུང་
ཞིག་ཡིན་ནོ། །བོད་དུ་དར་བའི་ཚད་མ་རིག་པ་དེ་ནི་མཚན་ཉིད་རིག་པ་
ཡིན་ཞེས་བརྗོད་དགོས་ཏེ། ཅིའི་ཕྱིར་ཞེ་ན། ཚད་མ་རིག་པ་དེ་ནང་བའི་
གྲུབ་མཐའ་སྨྲ་བ་རྣམས་ཀྱིས་རང་སྡེའི་འཇིག་རྟེན་ལྟ་ཚུལ་ཏེ་རིགས་པའི་་་་་
རྗེས་འབྲང་གི་མདོ་སྡེ་བ་དང་སེམས་ཙམ་པ་ལ་སོགས་པའི་ནང་བའི་ལྟ་བ་
སྟོན་པར་བྱེད་པ་ཡིན་པས་ན་མཚན་ཉིད་རིག་པ་དངོས་ཡིན་ཞེས་བརྗོད་་་
པར་བྱ་སྟེ། ཚད་མའི་བསྟན་བཅོས་ནང་ཕྱི་ཡུལ་གྱི་ཆོས་ཏེ་ཤེས་པར་བྱ་བའི་
ཡུལ་གྱི་རྣམ་གཞག་དང་། ཆོས་རྣམས་འཛིན་བྱེད་ཀྱི་ཤེས་པའམ་བློའི་རྣམ་
གཞག ཤེས་པས་ཡུལ་ལ་ཇི་ལྟར་འཇུག་པའི་ཚུལ་སོགས་བརྗོད་བྱ་གཙོ་བོར་
བཟུང་ནས་བརྗོད་པ་ཡིན་པའི་ཕྱིར། ཚད་མ་རིག་པ་དེ་མཚན་ཉིད་རིག་པ་
དངོས་ཡིན་པས་དེ་དང་གཏན་ཚིགས་རིག་པ་གཉིས་ཀྱི་འབྲེལ་བ་ཡང་གོང་
དུ་བརྗོད་ཟིན་པ་ལྟར། ཚད་མའི་གཞུང་ལས་བསྟན་པའི་གཏན་ཚིགས་རིག་
པ་དེ་ཚད་མ་རིག་པ་ལ་བརྟེན་ནས་བྱུང་བ་ཡིན་ཏེ། ཚད་མ་རིག་པའི་
བསྟན་བཅོས་ལས་ཤེས་བྱེད་ཀྱི་བློ་ལ་མངོན་རྗེས་ཀྱི་ཚད་མ་གཉིས་སུ་དབྱེ་་་
ཞིང་། མངོན་སུམ་གྱི་ཚད་མ་ལ་རྟོག་པ་དང་བྲལ་བ་ཡིན་པས་གཏན་ཚིགས་
རིག་པའི་ཡུལ་དུ་མི་འགྲོ་ཡང་། རྗེས་སུ་དཔག་པའི་ཚད་མ་ནི་རྒྱུ་མཚན་
3



ཡང་དག་ལ་བརྟེན་ནས་སྐྱེས་པའི་རྟོག་པ་ཞེན་རིག་ཅིག་ཡིན་པས་ན། དེ་སྐྱེ་
ཚུལ་གྱི་རྣམ་པ་དང་སྐྱེ་བའི་ཆོས་ཉིད་སོགས་སྟོན་པར་བྱེད་པ་དེ་གཏན་་་་་་
ཚིགས་རིག་པར་གྱུར་ལ། གཏན་ཚིགས་རིག་པ་དེ་ཡང་རྗེས་དཔག་གི་ཆ་
གཅིག་ཏུ་གྱུར་པ་ཡིན་ནོ། །ནང་རིག་པར་གྱུར་པའི་གཏན་ཚིགས་རིག་པ་དེ་
ཡང་ནང་བའི་མཚན་ཉིད་རིག་པ་ལ་བརྟེན་ནས་བྱུང་བ་ཡིན་པ་དེ། སངས་
རྒྱས་ཀྱི་གསུང་རབ་ལས་གཏན་ཚིགས་རིག་པའི་ཁུངས་མང་དུ་མཆིས་པ་དེ་
ལས་རྟོགས་ཐུབ་སྟེ། ཆོས་བཅུ་བའི་མདོ་ལས། དུ་བ་ལས་ནི་མེར་ཤེས་
དང་། །ཆུ་སྐྱུར་ལས་ན་ཆུར་ཤེས་ལྟར། །ཞེས་གསུངས་པ་ལྟ་བུ་འབྲས་རྟགས་
ཡང་དག་བསྟན་པ་དང་། གང་ཅུང་ཟད་སྐྱེ་བའི་བདག་ཉིད་ཅན་དེ་ཐམས་
ཅད་ནི་འགག་པའི་ཆོས་ཅན་ནོ། །ཞེས་པ་ལྟ་བུ་རང་བཞིན་གྱི་རྟགས་དང་།
གང་ཟག་གིས་གང་ཟག་གི་ཚོད་གཟུང་བར་མི་བྱ་ཞེས་པ་ལྟ་བུ་མ་དམིགས་
པའི་རྟགས་བསྟན་པ་སོགས་མང་དུ་ཡོད་དེ། སྡེ་བདུན་རྒྱུན་ལས། མདོར་ན།
སྡེ་བདུན་གྱི་བརྗོད་བྱ་ཕལ་ཆེ་བ་རྒྱལ་བའི་གསུང་རབ་དང་རེ་རེ་ནས་སྒྱུར་
བར་ནུས་ཞེས་གསུངས་པ་ལྟ་བུ་ཡིན་ནོ། །
མི་རྣམས་ཀྱི་ཤེས་རིག་འཕེལ་རིམ་གྱི་ལོ་རྒྱུས་ཐོག དང་ཐོག་མཚན་
ཉིད་རིག་པ་དང་གཏན་ཚིགས་རིག་པའི་རྣམ་གཞག་གཉིས་སོ་སོར་མ་ཕྱེ་་་
བར་གཉིས་ཀྱི་དགོངས་དོན་ཕྱོགས་གཅིག་ཏུ་བསྡེབས་ནས་བརྗོད་པ་ཡིན་་་
མོད། རྗེས་སུ་མི་རྣམས་ཀྱི་ཤེས་རིག་གོང་དུ་འཕེལ་བ་ལ་བརྟེན་ནས།
གཏན་ཚིགས་རིག་པའི་རྣམ་གཞག་དེ་མཚན་ཉིད་རིག་པ་ལས་ལོགས་སུ་ཕྱེ་
14



ནས་བསྟན་པར་བྱས་པས་རིག་གནས་དེ་གཉིས་སོ་སོར་བཏང༌། ངེད་ཅག་
བོད་ཀྱི་མཁས་པ་རྣམས་ཀྱིས་ཀྱང་གཏན་ཚིགས་རིག་པའི་རྣམ་གཞག་གམ་
རྟགས་རིགས་ཞེས་པ་དེ་ཚད་མའི་བསྟན་བཅོས་ལས་ལོགས་སུ་བཀར་ནས་
བསྟན་པ་དེ། བོད་ཀྱི་གཏན་ཚིགས་རིག་པ་དེ་འཛམ་གླིང་གི་རིག་གཞུང་
སྔོན་ཐོན་གྱི་གྲས་སུ་ཆུད་ཅིང་ཚན་རིག་དང་མཐུན་པའི་དགེ་མཚན་ཞིག་ཏུ་
སྣང་ངོ་། །
ས་བཅད་གཉིས་པ། ཚད་མ་རིག་པའི་བྱུང་བ་བརྗོད་པ།
དང་པོ། འཕགས་ཡུལ་དུ་བྱུང་ཚུལ་བཤད་པ།
དེ་ཡང་ཚད་མ་རིག་པ་དེ་ཐོག་མར་རྒྱ་གར་འཕགས་པའི་ཡུལ་དུ་བྱུང་
ཞིང་དར་བར་གྱུར་ལ། ཚད་མའི་བསྟན་བཅོས་ཀྱི་ཐོག་མ་ནི་རྩོད་པ་གྲུབ་པ་
ཞེས་བྱ་བའི་བསྟན་བཅོས་དེ་ཡིན་པར་གྲགས། གཞུང་དེའི་མཛད་པ་པོ་
སློབ་དཔོན་དབྱིག་གཉེན་ཡིན་པར་ཟེར་ཀྱང་བོད་སྔ་མ་དག་གིས་དབྱིག་་་་་་
གཉེན་མིན་པར་དེ་དང་མཚན་མཚུངས་པའི་དབྱིག་བཤེས་ཞེས་པ་ཞིག་་་་་་
གིས་མཛད་པར་བཞེད། གཞན་ཡང་དགྲ་བཅོམ་པ་ཆོས་སྐྱོབ་དང་། པཎྜི་ཏ་
མེ་ཝཾ་ག་ཞེས་པས་རྒྱལ་བའི་གསུང་རབ་ལས་བྱུང་བའི་གཏན་ཚིགས་རིག་་་་
པའི་ཁུངས་མང་དུ་མཆིས་པ་རྣམས་ལ་བརྟེན་ནས་ཚད་མའི་བསྟན་བཅོས་
སྨྲ་བའི་སྒྲོན་མེ་ཞེས་པ་མཛད། དེ་རྗེས་སློབ་དཔོན་དབྱིག་གཉེན་གྱི་སློབ་མ།



ཚད་མ་རང་ལས་མཁས་པའི་སློབ་དཔོན་ཕྱོགས་ཀྱི་གླང་བོ་བྱོན་ཏེ།
དམིགས་པ་བརྟག་པ་དང་། སེལ་བ་བརྟག་པ་སོགས་ཚད་མའི་བསྟན་
བཅོས་ཐོར་བུ་བརྒྱ་རྩ་བརྒྱད་མཛད། སློབ་དཔོན་རང་ཉིད་ཀྱིས་དེ་དག་
ཚད་མའི་ལུས་ཡོངས་སུ་མ་རྫོགས་པར་གཟིགས་ནས་དེ་དག་ཕྱོགས་གཅིག་
ཏུ་བསྡུས་ཏེ། མངོན་སུམ་དང་། རྗེས་དཔག གཞན་དོན་རྗེས་དཔག
གཞན་སེལ། དཔེ། ལྟག་ཆོད་བརྟག་པ་སོགས་ལེའུ་དྲུག་དང་ལྡན་པའི་ཚད་
མའི་མདོ་ཀུན་ལས་བཏུས་པ་ཞེས་བྱ་བའི་རྩ་འགྲེལ་མཛད། གཞན་ཡང་
དམིགས་པ་བརྟག་པའི་རྩ་འགྲེལ། དུས་གསུམ་བརྟག་པ། རིགས་པ་ལ་
འཇུག་པ། ཕྱོགས་ཆོས་དགུའི་འཁོར་ལོ་ལ་སོགས་པའི་ཚད་མའི་བསྟན་
བཅོས་མང་དུ་མཛད་དེ། ནང་བའི་ཚད་མ་རིག་པའི་སྲོལ་འབྱེད་པའི་སློབ་
དཔོན་དུ་གྱུར་ཏོ། །དེའི་སློབ་མ་དབང་ཕྱུག་སྡེས་སློབ་དཔོན་གྱི་དགོངས་པ་
འཆད་ཉན་སྤེལ་ཅིང་། རིགས་པ་ལ་འཇུག་པའི་སྒོ་ཞེས་པའི་བསྟན་བཅོས་
མཛད་ཡོད་ཀྱང་བོད་ཡིག་ཏུ་བསྒྱུར་མེད་པར་བཤད། དེ་རྗེས་རིགས་པའི་
དབང་ཕྱུག་སློབ་དཔོན་ཆོས་ཀྱི་གྲགས་པ་བྱོན། སློབ་དཔོན་དབང་ཕྱུག་སྡེ་
ལས་ཕྱོགས་གླང་གི་ཚད་མ་ཀུན་བཏུས་གསན། ཚར་གཅིག་གསན་པས་
དབང་ཕྱུག་སྡེ་དང་མཉམ། ཚར་གཉིས་གསན་པས་ཕྱོགས་གླང་དང་མཉམ།
ཚར་གསུམ་གསན་པ་ན་སློབ་དཔོན་དབང་ཕྱུག་སྡེས་ཀྱང་ཕྱོགས་གླང་གི་་་་་
དགོངས་པ་ཇི་ལྟ་བ་བཞིན་མ་རྟོགས་པ་རྣམས་གཟིགས་པར་གྱུར། སློབ་
དཔོན་དེས་རིགས་པའི་རྩལ་གྱིས་ཕྱི་རོལ་པའི་པཎྜི་ཏ་མང་པོ་ནང་བར་་་་་་་



བཅུག་པར་གྲགས། ཚད་མ་ཀུན་བཏུས་ཀྱི་དགོངས་འགྲེལ་དུ་དབང་པོ་རྟུལ་
འབྲིང་རྣོན་པོའི་དབང་དུ་བྱས་ནས་རྒྱས་པའི་བསྟན་བཅོས་རྣམ་འགྲེལ།
འབྲིང་དུ་སྟོན་པ་རྣམ་ངེས། བསྡུས་པ་རིབ། ས་ཐིགས་ཏེ་གཙོ་བོ་ལུས་ལྟ་བུའི་
བསྟན་བཅོས་གསུམ་དང་། རྣམ་འགྲེལ་གྱི་ལེའུ་དང་པོ་ལས་འཕྲོས་ཏེ་
ཕྱོགས་ཆོས་ཁྱབ་པ་སྤྱིར་གཏན་ལ་འབེབས་པ་གཏན་ཚིགས་ཐིག་ས་པ་ཞེས་
དང༌། རྟོགས་དཀའ་བ་ཁྱབ་པའམ་ལྟག་ཆོད་ཀྱི་འབྲེལ་བ་གཏན་ལ་
འབེབས་པ་འབྲེལ་བ་བརྟག་པ་ཞེས་པ་གཉིས་མཛད་པ་དང་། ལེའུ་བཞི་བ་
ལས་འཕྲོས་པ་སྔ་རྒོལ་ཕྱི་རྒོལ་རྩོད་པ་དང་རྒྱལ་ཕམ་ཚར་གཅོད་ཀྱི་གནས་་་
སྟོན་པ་རྩོད་པ་རིགས་པ་ཞེས་བྱ་བ་དང༌། མངོན་སུམ་ལེའུ་ལས་བ་ཟུགས་
སོགས་རྣམ་རིག་ཙམ་དུ་གཏན་ལ་ཕབ་པས། དེ་ལྟར་ན་སྒྲུབ་ངག་འགོད་
ཡུལ་གྱི་གཞན་རྒྱུད་ཇི་ལྟར་འཐད་ཅེས་པའི་ཀླན་ཀ་བསལ་ཏེ་སྣང་ཁམས་་་
ཤེས་པ་ལས་རྫས་གཞན་པའི་གཟུགས་སོགས་ཀྱང་རྒོལ་བ་རང་ཉིད་ལས་་་་་
རྒྱུད་གཞན་པའི་གང་ཟག་འཐད་པར་སྟོན་པའི་རྒྱུད་གཞན་སྒྲུབ་པ་ཞེས་བྱ་
བ་སྟེ་འཕྲོས་པ་ཡན་ལག་ལྟ་བུའི་བསྟན་བཅོས་བཞི་སྟེ་ཚད་མ་སྡེ་བདུན་་་་་
མཛད་ཅིང་ལེགས་པར་སྤེལ། དེའི་སློབ་མ་ལྷ་དབང་བློས་སློབ་དཔོན་ཆོས་
གྲགས་ཀྱི་ཚད་མ་སྡེ་བདུན་རྫོགས་པར་གསན། ཆོས་གྲགས་ཀྱིས་རྣམ་འགྲེལ་
ལེའུ་དང་པོ་ལ་རང་འགྲེལ་མཛད་ཅིང་དེ་ལ་ཁ་སྐོང་གི་ཚུལ་དུ་རང་གི་སློབ་
མ་ལྷ་དབང་བློ་ལ་ལེའུ་ཕྱི་མ་གསུམ་གྱི་འགྲེལ་བ་རྩོམ་དགོས་པའི་བཀའ་་་་
གནང་། ལྷ་དབང་བློས་སློབ་དཔོན་གྱི་བཀའ་བཞིན་བརྩམས་ཏེ་གཟིགས་སུ



ཕུལ་པ་ལ་སློབ་དཔོན་གྱིས་ཐུགས་མ་མཉེས་པར་ཆུར་བཀྲུས། ཡང་བློ་
བསྒྲིམས་ནས་ལན་གཉིས་པ་བརྩམས་ཏེ་ཕུལ་པ་ལ་མེར་བསྲེགས། ཡང་རིག་
པ་ཤིན་ཏུ་བསྒྲིམས་ནས་ལན་གསུམ་པ་བརྩམས་ནས་ཕུལ་པ་ལ། སློབ་
དཔོན་གྱིས་འཕྲོས་དང་ཚིག་གི་ཟུར་གྱིས་མཚོན་པའི་དོན་རྣམས་མ་བྱུང་་་་་
བར་འདུག་སྟེ། ཚིག་གིས་དངོས་སུ་བསྟན་པའི་དོན་རྣམས་བྱུང་འདུག་
གསུངས་ནས་བཞག སློབ་དཔོན་རང་ཉིད་ཀྱིས་ངའི་རིགས་པ་འདི་དཔྱིས་
ཕྱིན་པ་སུས་ཀྱང་ཤེས་པ་མི་འདུག་སྙམ་དུ་དགོངས་ཏེ་རྣམ་འགྲེལ་གྱི་མཇུག་
ཏུ། འགྲོ་བ་རྣམས་ལ་མཚུངས་པར་ལེགས་བཤད་སླར་འཛིན་བྱེད་པ་མི་
རྙེད་པ་ཅན་ཁོ་བོའི་གཞུང་། །རྒྱ་མཚོ་ལ་ནི་ཆུ་བོ་བཞིན་དུ་རང་གི་ལུས་ལ་
ཐིམ་ཞིང་ནུབ་པ་ཉིད་དུ་འགྱུར། །ཞེས་པའི་ཚིག་དེ་བཅུག་ཅེས་གྲགས།
སློབ་དཔོན་གྱི་ལེའུ་དང་པོའི་རང་འགྲེལ་དང་། ལྷ་དབང་བློའི་ལེའུ་ཕྱི་མ་
གསུམ་གྱི་འགྲེལ་བ་བཅས་བསྡོམས་པ་ལ་ཚད་མ་སྟོང་ཕྲག་བཅུ་གཉིས་པར་
གྲགས། དེ་ནས་སློབ་དཔོན་ཆོས་གྲགས་དང་ལྷ་དབང་བློ་གཉིས་ཀའི་སློབ་
མ་ཤཱཀྱ་བློ་བྱོན། དེས་ཆོས་གྲགས་ལས་ཚད་མ་སྡེ་བདུན་གསན་ཞིང་། གཙོ་
བོར་ལྷ་དབང་བློ་ལས་ཚད་མ་རིག་པ་གསན་ནས་མཁས་པར་གྱུར། ཚད་མ་
རྣམ་འགྲེལ་གྱི་ལེའུ་བཞི་དང་ཚད་མ་སྟོང་ཕྲག་བཅུ་གཉིས་པ་ལ་འགྲེལ་པ་་་
ཤིན་ཏུ་རྒྱ་ཆེན་པོ་མཛད། དམ་བཅའ་ཁས་ལེན་ཐམས་ཅད་ལྷ་དབང་བློ་
དང་མཐུན། ལྷ་ཤཱཀ་གཉིས་ནི་ཚད་མ་སྡེ་བདུན་གྱི་དགོངས་པ་འགྲེལ་
མཁན་ཐོག་མ་ཡིན་ནོ། །ཤཱཀྱ་བློའི་སློབ་མ་ཤེས་རབ་འབྱུང་གནས་སྦས་པས་
18



རྣམ་འགྲེལ་ལེའུ་ཕྱི་མ་གསུམ་གྱི་འགྲེལ་བ་རྣམ་འགྲེལ་རྒྱན་ཞེས་པ་བརྩམས་
པས་ཁོང་ཡང་རྒྱན་མཁན་པོར་གྲགས། སློབ་དཔོན་རྒྱུན་མཁན་པོའི་སློབ་མ་
རྒྱལ་རྔ་གསུམ་པ་པཎ་ཆེན་ཆོས་མཆོག་གིས་རྣམ་ངེས་ཀྱི་འགྲེལ་པ་འཐད་་་་་
ལྡན་ཆེ་ཆུང་དང་། འཇིག་རྟེན་ཕ་རོལ་གྲུབ་པ། སྐད་ཅིག་འཇིག་པ་གྲུབ་པ།
ཚད་མ་བརྟག་པ་ལ་སོགས་པ་མཛད། སློབ་དཔོན་དེས་ཕྱི་རོལ་པའི་རྩོད་པ་
བཟློག་ནས་རྒྱལ་རྔ་ལན་གསུམ་བརྡུངས་པས་རྒྱལ་རྔ་གསུམ་པར་གྲགས།
རྒྱུན་མཁན་པོ་དང་ཆོས་མཆོག་གཉིས་ཚད་མ་ལ་རྣམ་དཔྱོད་ཀྱི་རྩལ་ཤིན་ཏུ་
ཆེ་བར་མཁས་པ་རྣམས་ཀྱིས་བསྔགས། རྒྱུན་མཁན་པོའི་སློབ་མ་ཛ་མ་རི(ཁོ་
ཅིག་གིས་ཆོས་གྲགས་ཀྱི་དངོས་སློབ་ཡིན་ཟེར）ཞེས་པ་དེས་རྣམ་འགྲེལ་རྒྱུན་
གྱི་འགྲེལ་བ་ཤིན་ཏུ་ཡོངས་སུ་དག་པ་ཞེས་དང་རྒྱན་གྱི་ལེའུ་བཞིའི་འགྲེལ་
བ་སོགས་མཛད། ཛ་མ་རིའི་སློབ་མ་དུལ་བ་ལྷས་རིགས་པ་ཐིགས་པ་རྒྱ་ཆེར་
འགྲེལ་བ་སློབ་མ་ལ་ཕན་པ་ཞེས་དང་། གཏན་ཚིགས་ཐིགས་པའི་རྒྱ་ཆེར་
འགྲེལ་བ་དང་། འགྲེལ་བ་བརྟག་པའི་རྒྱ་ཆེར་བཤད་པ། རྒྱུད་གཞན་གྲུབ་
པའི་འགྲེལ་བ། རྩོད་པ་རིགས་པའི་འགྲེལ་བ་སོགས་བརྩམས། དུལ་བ་ལྷའི་
སློབ་མ་ཤིཀ་རཱ་ནནྟ་སྟེ་བདེ་བྱེད་དགའ་བ་ཞེས་པ་བྲམ་ཟེའི་རིགས་སུ་སྐུ་་་་་
འཁྲུངས། བློའི་མཐུ་སྟོབས་འགྲན་ཟླ་དང་བྲལ་བས་ཆོས་ཀྱི་གྲགས་པ་གཉིས་
པར་གྲགས། དགེ་བསྙེན་དམ་པ་དེས་རྣམ་འགྲེལ་གྱི་འགྲེལ་བ་ཅུང་ཟད་མ་
ཚང་བ་དང་། སེལ་བ་གྲུབ་པ་དང་། འབྲེལ་བ་གྲུབ་པ་ཞེས་བྱ་བ་སོགས་
མཛད། སློབ་དཔོན་དུལ་བ་ལྷའི་སློབ་མ་ཞི་བ་འཚོ་ཞལ་སྔ་ནས་ཀྱིས་གཞུང་
19



སྔ་མ་རྣམས་ཀྱི་དོན་འདུས་པ་དེ་ཁོ་ན་ཉིད་བསྡུས་པའི་ཚིག་ལེའུ་བྱས་པ་་་་
ཞེས་དང༌། རྩོད་རིགས་ཀྱི་འགྲེལ་བ་སོགས་མཛད། དེའི་སློབ་མ་ཀ་མ་ལ་ཤཱི་
ལ་ཡིས་དེ་ཁོ་ན་ཉིད་བསྡུས་པའི་དཀའ་འགྲེལ་ཊིཀྐ་ཚད་ཆེན་དུ་གྲགས་པ་་་
མཛད་དོ། །གཞན་ཡང་འཕགས་ཡུལ་གྱི་མཁས་པ་ཤཱནྟི་པས་ནང་བའི་ཁྱབ་
པ་དང་། རྣམ་རིག་གྲུབ་པ་ཞེས་པ་སོགས་མཛད། སློབ་དཔོན་དགེ་སྲུང་
གིས་ཐོས་པ་བརྟག་པ་དང་། གཞན་སེལ་བརྟག་པ། དབང་ཕྱུག་འཇིག་པ་
གྲུབ་པ་སོགས་དང་། ཛི་ཏཱ་རིས་གཏན་ཚིགས་ཀྱི་དེ་ཁོ་ན་ཉིད་བསྟན་པ་
དང་། བྱིས་པ་འཇུག་པའི་རྟོག་གེ་དང་། ཆོས་དང་ཆོས་ཅན་གཏན་ལ་ཕབ་
པ་ཞེས་པ་སོགས་མཛད། ཐར་པ་འབྱུང་གནས་སྦས་པས་རྟོག་གེའི་སྐད་ལ་
འཇུག་པ་ཞེས་པ་དང་། ཁ་ཆེའི་ཛྷ་ན་ཤྲཱི་མི་ཏྲ་ཞལ་སྔ་ནས་ཀྱི་རྣམ་ངེས་ཊིཀྐ་
དང༌། རྒྱུ་འབྲས་གྲུབ་པ་དང་། རིགས་ཐིགས་ཀྱི་དོན་བསྡུས་སོགས་མཛད།
པཎྜི་ཏ་རྒྱལ་དབང་བློས། ཚད་མ་ཀུན་བཏུས་ཀྱི་འགྲེལ་བ་སོགས་འཕགས་
ཡུལ་གྱི་སློབ་དཔོན་ཆེན་པོ་མང་པོས་ཚད་མ་རིག་པ་ལ་མཆོག་ཏུ་མཁས་་་་་
པས་གཞུང་མང་དུ་བརྩམས་ཤིང་དར་བར་བྱས་སོ། །
གཉིས་པ། བོད་ཁུལ་དུ་བྱུང་ཚུལ་བཤད་པ།
བོད་ཁ་བ་ཅན་གྱི་ལྗོངས་འདིར། བསྟན་པ་སྔ་དར་གྱི་དུས་སུ་ཚད་མ་
སྡེ་བདུན་གྱི་ཕྱི་མ་གཏན་ཚིགས་ཐིགས་པ་དང་འབྲེལ་བ་བརྟག་པའི་རྩ་་་་་་
འགྲེལ་སོགས་གཞུང་འགའ་ཞིག་སྐ་བ་དཔལ་བརྩེགས་དང་དྲན་པ་ནམ་་་་་
20



མཁའ་དག་གིས་ཐོག་མར་བོད་ཡིག་ཏུ་བསྒྱུར་ཀྱང་། འཆད་ཉན་གྱི་སྲོལ་
མེད་པས་སྤེལ་མ་ནུས། ཕྱི་དར་གྱི་སྐབས་སུ་ཚད་མ་ཀུན་ལས་བཏུས་པ་
སོགས་ཞ་མ་སེང་རྒྱལ་གྱིས་བསྒྱུར། རྣམ་འགྲེལ་དང་། ཚད་མ་སྟོང་ཕྲག་
བཅུ་གཉིས་པ་སོགས་རྨ་དགེ་བའི་བློ་གྲོས་ཀྱིས་བསྒྱུར་ཅིང་ཁྱུང་བོ་གྲགས་སེ་
སོགས་ཀྱིས་འཆད་པ་དེ་རྣམས་ལ་ཚད་མ་རྙིང་བ་ཞེས་གྲགས་ཤིང་འཆད་་་་་
ཉན་ཡང་ཅུང་དར་བ་བྱུང་། དེ་རྗེས་དུས་རབས་བཅུ་གཅིག་པ་ནས་བཅུ་
གཉིས་པའི་བར། སྨྲ་བའི་དབང་ཕྱུག་ཆེན་པོ་རྔོག་ལེགས་པའི་ཤེས་རབ་
ཀྱིས་མཉམ་མེད་ཇོ་བོ་ཆེན་པོའི་བཀའ་བཞིན་གསང་ནེའུ་ཏོག་གི་དགོན་པ་
བཏབ། དེའི་དབོན་པོ་ལོ་ཙཱ་བ་བློ་ལྡན་ཤེས་རབ་ཀྱིས་གནས་འདིར་བཤད་
གྲྭ་བཙུགས། དེ་ནི་བོད་ཡུལ་གྱི་བཤད་གྲྭ་ཐོག་མ་ཡིན་པར་གྲགས། ལོ་ཆེན་
བློ་ལྡན་ཤེས་རབ་ཀྱིས་འཕགས་ཡུལ་གྱི་མཁས་ཆེན་སྒོས་སུ་ཚད་མ་ལ་མཆོག་
ཏུ་མཁས་པའི་སློབ་དཔོན་དུལ་བ་ལྷའི་སློབ་མ་པཎྜི་ཏ་གཞན་ཕན་བཟང་བོ་
ལས་ཚད་མ་རྣམ་འགྲེལ་ལེགས་པར་གསན་ནས་ཚད་མ་རྙིང་བ་དག་འགྱུར་
བཅོས་མཛད་ཅིང་། རྣམ་ངེས་དང་རིགས་ཐིགས་སོགས་རྫོགས་པར་བསྒྱུར།
འཆད་ཉན་རྒྱ་ཆེར་སྤེལ་ཏེ་སློབ་མ་ལུང་རིགས་སྨྲ་བ་ཉིས་ཁྲི་བརྒལ་བ་བྱུང་
ཞིང་། གདན་རབས་ལ་རྣམ་འགྲེལ་གྱི་ཡིག་འཇོག་མཛད་མཁན་མང་དུ་
བྱོན། འཆད་ཉན་རྒྱན་མཁན་པོ་དང་ཆོས་མཆོག་གི་ལུགས་གཙོ་བོར་བཏོན་
ནས་བསྟན་པ་དེ་ལ་ཚད་མ་གསར་བ་ཟེར། ལུགས་དེའི་རྒྱུད་འཛིན་ཆ་བ་
ཆོས་ཀྱི་སེང་གེས་ཚད་མ་བསྡུས་པ་ཡིད་ཀྱི་མུན་སེལ་ཞེས་རྒྱལ་བའི་བཀའ་་༌་
21



དང་དེ་འགྲེལ་གྱི་བསྟན་བཅོས་དགོངས་དོན་ཡོངས་སུ་བསྡུས་པའི་བསྡུས་་་་
གཞུང་མཛད་ཅིང་། འཆད་ཉན་གྱི་གྲྭ་བཙུགས། བོད་ཡུལ་དུ་བསྡུས་པའི་
སྲོལ་གཏོད་ཅིང་བགྲོ་གླེང་སྤེལ་འགོ་ཚུགས། རྔོག་ལོའི་སློབ་མ་གྲོ་ལུང་བ་བློ་
གྲོས་འབྱུང་གནས་དང་གཙང་ནག་པ་བརྩོན་འགྲུས་སེང་གེ་སོགས་ཚད་མ་
ལ་ཤིན་ཏུ་མཁས་ཤིང་རྣམ་ངེས་ཀྱི་འགྲེལ་བ་སོགས་མཛད། དུས་རབས་
བཅུ་གསུམ་པར་འཇམ་མགོན་ས་སྐྱ་པཎ་ཆེན་ཀུན་དགའ་རྒྱལ་མཚན་གྱིས་
བྲམ་ཟེ་བདེ་བྱེད་དགའ་བའི་སློབ་མ་ཝཾ་ཀུ་པཎྜི་ཏ་དང་དེའི་སློབ་མ་ཁ་ཆེ་་་
པཎྜི་ཏ་ཤཱཀྱ་ཤྲི་ལས་རྣམ་འགྲེལ་ལེགས་པར་གསན། དེའི་འགྱུར་སྔ་མ་དག་
ལ་ཞུ་དག་མཛད་དེ་གཏན་ལ་ཕབ། ཚད་མའི་འགྱུར་བྱེད་ཀྱི་ལོ་ཙཱ་བ་མང་
དུ་བྱུང་ཡང་བཤད་སྲོལ་གྱི་སྒོ་ནས་ས་རྔོག་གཉིས་མཆོག་ཏུ་བཟང་བར་་་་་
གྲགས། ས་པཎ་གྱིས་སྡེ་བདུན་མདོ་དང་བཅས་པའི་སྙིང་བོ་ལེགས་པར་
སྟོན་པའི་ཚད་མ་རིགས་པའི་གཏེར་ཞེས་བྱ་བའི་རྩ་བ་དང་རང་འགྲེལ་་་་་་
བཅས་པ་མཛད་དེ་ལེགས་པར་སྤེལ། དེས་ཤེས་བྱ་སྤྱི་ལྡོག་ནས་ངེས་པར་བྱ་ .
བ་དང་། ཤེས་བྱེད་ཚད་མའི་རང་བཞིན་གཏན་ལ་དབབ་པ་ཞེས་བསྡུ་བའི་
སྒོ་ནས་རིགས་པའི་ཚུལ་ཕུལ་དུ་བྱུང་བའི་ལམ་སྲོལ་ཕྱེ། སྐྱིད་གྲོང་དུ་རྒྱ་གར་
ལྷོ་ཕྱོགས་ཀྱི་མུ་སྟེགས་འཕྲོག་བྱེད་གཙོ་བྱས་པའི་རྒོལ་ངན་དྲུག་རིགས་པས་
ཚར་བཅད་ནས་ནང་བའི་བསྟན་པ་ལ་བཅུག་པས་སྙན་པའི་གྲགས་པ་ས་་་་་
སྟེང་ཁྱབ། དེའི་བརྒྱུད་འཛིན་ཤར་བ་ཤེས་རབ་འབྱུང་གནས་དང་། ནུབ་པ་
འུ་ཡུག་པ་རིག་པའི་སེང་གེ གུང་བ་སྐྱོ་སྟོན་དྲི་མེད་གསུམ་གྱིས་རྒྱ་ཆེར་



སྤེལ་པ་ལས་རིགས་པ་སྨྲ་བ་ཁྱད་པར་དུ་འཕགས་པ་མང་པོ་བྱོན། འུ་ཡུག་
པས་རྣམ་འགྲེལ་རིགས་མཛོད་ཆེན་མོ་ཞེས་སོགས་བརྩམས་ཤིང་འཆད་ཉན་
ཡུན་རིང་མཛད། དེའི་བརྒྱུད་འཛིན་པ་ཉ་དབོན་ཀུན་དགའ་དཔལ་ནི་རིག་
གནས་འདི་ལ་ཁྱད་པར་དུ་མཁས་པར་གྱུར་པས་ཚད་མ་ཉ་ལ་ཐུག་ཅེས་་་་་
པའི་གཏམ་གྲགས། ཉ་དབོན་གྱི་སློབ་མ་གཡག་མི་ཕམ་ཆོས་ཀྱི་བླ་མས་
རིགས་གཏེར་གྱི་ཊིཀ་བརྩམས། དེ་ནས་རོང་སྟོན་ཤེས་བྱ་ཀུན་གཟིགས་
དང་། བྱམས་ཆེན་རབ་འབྱམས་པ་སངས་རྒྱས་འཕེལ་གཉིས་བྱོན། རོང་
སྟོན་གྱི་སློབ་མ་ཤཱཀྱ་མཆོག་ལྡན་གྱིས་ཐུབ་བསྟན་གསེར་མདོག་ཅན་དང་་་་་་
སངས་རྒྱས་འཕེལ་གྱི་སློབ་མ་གོ་རམས་པ་བསོད་ནམས་སེང་གེས་ཐུབ་་་་་་
བསྟན་རྣམ་རྒྱལ་དང་། སྡེ་བདུན་པ་བསྟན་པ་རབ་གསལ་གྱིས་རྭ་བ་སྨད་
བཏབ་སྟེ་སློབ་མ་དང་ཡང་སློབ་མང་པོས་མཚན་ཉིད་ཀྱི་བཤད་རྒྱུན་སྤེལ།
སྨྲ་བའི་སེང་གེ་མུ་ཏིག་ཕྲེང་བ་བསྟར་ལ་བརྒྱུས་པ་ལྟ་བུ་ཐོན་ནོ། །ཡང་ཆོས་
རྗེ་བླ་མ་དམ་པའི་སློབ་མ་དཔང་ལོ་ཙཱ་བ་བློ་གྲོས་བརྟན་པས་རྣམ་འགྲེལ་གྱི་
ཊིཀ་ཆེན་དང་ལོ་ཙཱ་བ་གྲགས་པ་རྒྱལ་མཚན་གྱིས་རྣམ་འགྲེལ་གྱི་འགྲེལ་ཆེན་
མཛད། དེ་གཉིས་ཀའི་དབོན་པོ་བོ་དོང་ཕྱོགས་ལས་རྣམ་རྒྱལ་གྱིས་ཚད་མ་
དཀའ་འགྲེལ་ཆེན་མོ་དང་། ཚད་མའི་དཀའ་གནས་བྱེ་བྲག་ཏུ་བཤད་པའི་
རིགས་པའི་སྙིང་བོ། ཚད་མ་རིགས་གཏེར་གྱི་ཊིཀྐ ཚད་མའི་བསྡུས་པ།
རྣམ་འགྲེལ་གྱི་ཊིཀྐ་བཅས་མཛད་ཅིང་ཚད་མ་རིག་སྣང་བྱ་བའི་སྲོལ་ཟུར་དུ་
དབྱེ། ཡང་ཉ་དབོན་གྱི་སློབ་མ་མཉམ་མེད་རེད་མདའ་བ་གཞོན་ནུ་བློ་གྲོས་
23་



ཀྱིས་རྣམ་འགྲེལ་གྱི་ཊིཀྐ་རྒྱས་འབྲིང་བསྡུས་གསུམ་དང་རྣམ་འགྲེལ་སྤྱི་དོན།
རྣམ་འགྲེལ་རྒྱན་གྱི་འགྲེལ་བཤད་ཆེན་མོ། རྣམ་འགྲེལ་ཊིཀྐ་འདོད་འཇོ་ཆེན་
མོ་སོགས་མཛད་ཅིང་སྤེལ། དེ་ནས་མཉམ་མེད་ཙོང་ཁ་བ་ཆེན་པོས་ལྷ་ཤཱཀ་
གི་འགྲེལ་བ་གཉིས་ཀྱི་སྟེང་ནས་བཤད་སྲོལ་སོ་སོར་གནང་ཞིང་སྲས་ཀྱི་ཐུ་
བོ་རྒྱལ་ཚབ་དར་མ་རིན་ཆེན་དང་མཁས་གྲུབ་དགེ་ལེགས་དཔལ་བཟང་་་་་
སོགས་བྱོན། རྒྱལ་ཚབ་ཀྱིས་ལྷ་དབང་བློའི་རྗེས་སུ་འབྲངས་ནས་ཚད་མ་
མདོ་དང་། རྣམ་ངེས། རིགས་ཐིགས། འབྲེལ་བ་བརྟག་པ། ཚད་མ་རིགས་
གཏེར་བཅས་ཀྱི་འགྲེལ་བ་དང་། ཚད་མ་བརྗེད་བྱང་ཆེན་མོ་དང་། ཚད་མ་
ལམ་སྒྲིག་སོགས་ཚད་མའི་བསྟན་བཅོས་མང་པོ་མཛད་ཅིང་རྒྱ་ཆེར་སྤེལ།
དེའི་རྗེས་སུ་འབྲང་བའི་མཁས་པ་སྨར་ཁམས་པ་གྲགས་པ་བཟང་བོས་རྣམ་
འགྲེལ་སྤྱི་དོན་ལུང་རིགས་སྒྲོན་མེ་དང་། ལྕེ་སྟོན་ཀུན་དགའ་བཟང་བོས་སྔ་
རྩོམ་རྣམ་འགྲེལ་གྱི་སྦྱོར་ཊིཀ་དང་། ཕྱིས་རྗེ་ཙོང་ཁ་བའི་བཤད་སྲོལ་ལ་
བརྟེན་ནས་རྣམ་འགྲེལ་གྱི་དཀའ་འགྲེལ་ཆེན་མོ་སོགས་མཛད། གཙང་སྟོན་
ཀུན་དགའ་རྒྱལ་མཚན་གྱིས་ཚད་མ་མདོའི་ཊིཀྐ་དང་། དྭགས་པོ་བློ་གྲོས་
བརྟན་པས་རྣམ་འགྲེལ་ལམ་སྒྲིག་སོགས་མཛད། མཁས་གྲུབ་དགེ་ལེགས་
དཔལ་བཟང་གིས་རྣམ་འགྲེལ་ཊིཀ་ཆེན་རིགས་པའི་རྒྱ་མཚོ་དང་། སྡེ་
བདུན་གྱི་རྒྱན་ཡིད་ཀྱི་མུན་སེལ་སོགས་དང་། རྒྱལ་བ་དགེ་འདུན་གྲུབ་པས་
ཚད་མ་རིགས་རྒྱན་དང་རྣམ་འགྲེལ་གྱི་རྣམ་བཤད་སོགས་མཛད་པ་མཆོག་
ཏུ་དགེའོ། །དེ་ཡང་གཙང་བཀྲ་ཤིས་ལྷུན་པོར་རྣམ་འགྲེལ་གྱི་འཆད་ཉན་ཧ་
༡



ཅང་དར་ཆེ་བས་རིགས་པ་སྨྲ་བའི་མཁས་པ་མང་དུ་བྱོན་ཞིང་ཚད་མའི་་་་་
བསྟན་བཅོས་མང་པོ་མཛད། ཐོས་གླིང་པཎ་ཆེན་བསོད་ནམས་རྣམ་རྒྱལ་གྱི་
རྣམ་འགྲེལ་ལེའུ་བཞིའི་སྤྱི་དོན་དང་མཐའ་དཔྱོད། ཐོས་གླིང་སངས་རྒྱས་
དཔལ་རིན་གྱི་རྣམ་འགྲེལ་སྤྱི་དོན་རིན་ཆེན་གཏེར་མཛོད། ཐོས་གླིང་བྱང་
སྟོན་བློ་གྲོས་རྒྱ་མཚོའི་རྣམ་འགྲེལ་རྣམ་བཤད་ཊིཀ་ཆེན་ལྟ་བའི་མེ་ལོང་།
རྣམ་འགྲེལ་ལེའུ་དང་པོའི་མཐའ་དཔྱོད་ལེགས་བཤད་ཕྲེང་བ། ལེའུ་གཉིས་
པའི་མཐའ་དཔྱོད་སོགས་དང་། ཐོས་གླིང་རྟ་ནག་པ་དགེ་འདུན་བློ་བཟང་
གི་རྣམ་འགྲེལ་ལེའུ་བཞིའི་སྤྱི་དོན་མཐའ་དཔྱོད་སོགས་མཐའ་ཡས་པ་་་་་་
མཛད་ཡོད་དོ། །གཞན་ཡང་དཀྱིལ་ཁང་པཎྜི་ཏ་བློ་གྲོས་རྒྱལ་མཚན་གྱི་རྣམ་
འགྲེལ་ལུང་རིགས་གཏེར་མཛོད་དང་། འཇམ་དབྱངས་གཙང་པ་བདུན་གྱི་
ཐ་མ་སྨོན་ལམ་དཔལ་ལེགས་པའི་བློ་གྲོས་ཀྱི་རྣམ་འགྲེལ་སྨོན་ཊིཀ ཤར་རྩེ་
ཀུན་མཁྱེན་ལེགས་པ་དོན་གྲུབ་ཀྱི་རྣམ་འགྲེལ་སོགས་བཀྲིས་ལྷུན་གྲྭ་ཚང་་་་་
གསུམ་གྱི་ཡིག་ཆ་དང་། པཎ་ཆེན་བསོད་ནམས་གྲགས་པ། སེ་ར་རྗེ་བཙུན་
ཆོས་ཀྱི་རྒྱལ་མཚན། འབྲས་སྤུངས་མཁན་ཐོག་གསུམ་པ་འཇམ་དབྱངས་
དགའ་བློའམ་འཇམ་དབྱངས་ལེགས་པ་ཆོས་འབྱོར་སོགས་ཀྱི་རྣམ་འགྲེལ་་་་་
ལེའུ་བཞིའི་རྣམ་བཤད་དང་མཐའ་དཔྱོད། ཀུན་མཁྱེན་བླ་མ་འཇམ་
དབྱངས་བཞད་པའི་རྣམ་འགྲེལ་གྱི་མཐའ་དཔྱོད་རྩོམ་འཕྲོ་སོགས་འབྲས་་་་
སྤུངས་སྒོ་མང་དང་། བློ་གསལ་གླིང་། དགའ་ལྡན་ཤར་བྱང་། སེ་ར་བྱེས་པ་
དང་སྨད་པ་ལྟེ་གནས་ཆེན་པོ་གསུམ་དང་། སྟག་ཚང་རྭ་བ་སྟོད་པ། དྭགས་
25



པོ་གྲྭ་ཚང་གི་ཡིག་ཆ་སོགས་བརྒྱུད་ད་ལྟའི་བར་འཆད་ཉན་གྱི་སྲོལ་མ་་་་་་་
ཉམས་ཤིང་རིགས་ལམ་གྱི་སེང་གེའི་ང་རོ་ཡང་ཡང་དུ་སྒྲོག་པའོ། །འདིར་
ཁྱད་པར་དུ་བསྔགས་འོས་པ་ནི་ཀརྨ་པ་སྐུ་ཕྲེང་བདུན་པ་ཆོས་གྲགས་རྒྱུ་་་་་་
མཚོ་མཆོག་དེས། སྔོན་དཔལ་ལྡན་ཆོས་གྲགས་ཀྱི་སྐྱེ་བ་བཞེས་པའི་བག་
ཆགས་སད་དེ། རྒྱ་བོད་གཉིས་ཀྱི་བཤད་སྲོལ་དང་འགྲེལ་ཊིཀ་གཞན་ལ་མ་
ལྟོས་པར། སྡེ་བདུན་གྱི་དགོངས་པ་དཔྱིས་ཕྱིན་པ་རང་སྟོབས་ཁོ་ནས་
བསྡུས་ཤིང་བཀྲལ་བ་ཐུན་མིན་གྱི་བསྟན་བཅོས་རིགས་གཞུང་རྒྱ་མཚོ་ཞེས་
བྱ་བ་མཛད། བཤད་རྒྱུན་དུ་ཉིད་ཀྱིས་ཐུགས་ནས་གང་ཤར་གྱིས་གསུངས་
ཏེ་ཡི་གེ་བས་འབྲི་བ་ཁོ་ན་ལས་རྩོམ་གཞི་དང་ཕྱག་དཔེ་གཟིགས་རྟོག་གི་་་་
རྩོལ་བ་གང་ཡང་མ་མཛད་པ་སོགས་ཁྱད་འཕགས་ཀྱི་ཡོན་ཏན་ཀུན་གྱི་ང་་་་
མཚར་བའི་གནས་སུ་གྱུར་པ་ཡིན་ནོ། །
བོད་ཡུལ་དུ་ཚད་མ་མདོ་དང་སྡེ་བདུན་གྱི་དགོངས་པ་འཆད་ཚུལ་མི་
འདྲ་བ་རྣམ་པ་གསུམ་ཡོད་དེ། ཀུན་མཁྱེན་བསོད་ནམས་སེང་གེས། རིགས་
པའི་གཙུག་རྒྱན་གཉིས་ཀྱི་གཞུང་ལུགས་ལ། །སྡེ་བདུན་གོང་འོག་བསྡེབས་
ནས་འཆད་པ་དང་། །རྒྱ་འགྲེལ་ལེགས་ཆ་བཏུས་ནས་འཆད་པ་དང་། །རང་
གི་རྣམ་རྟོག་ཉིད་ཀྱིས་འཆད་པ་སྟེ། །གངས་རིའི་ཁྲོད་འདིར་འཆད་ཚུལ་
རྣམ་གསུམ་ལས། །ཞེས་གསུངས་པ་ལྟར། ས་པཎ་ནི་ཚད་མ་མདོ་དང་། །
ཆོས་གྲགས་ཀྱི་སྡེ་བདུན། ལེའུ་དང་པོའི་རང་འགྲེལ་རྣམས་ཀྱི་བརྗོད་བྱ་དག
གཞུང་གོང་འོག་སྣ་ཚོགས་སུ་སིལ་བུར་ཡོད་པ་རྣམས་རིགས་མཐུན་ཕྱོགས་
26



གཅིག་ཏུ་བསྡེབས་ནས་འཆད། བོད་ཀྱི་རིགས་པ་སྨྲ་བ་ཕལ་མོ་ཆེས་
འཕགས་ཡུལ་གྱི་མཁས་པ་ལྷ་ཤཱཀ་རྒྱུན་མཆོག་རྣམས་ཀྱི་འགྲེལ་བའི་ལེགས་
ཆ་བཏུས་ནས་འཆད། རྒྱལ་ཚབ་དར་མ་རིན་ཆེན་དང་མཁས་གྲུབ་དགེ་
ལེགས་དཔལ་བཟང་རྣམ་གཉིས་ཀྱིས་རང་གི་རིག་པའི་སྒོ་ནས་འཆད་པ་སྟེ་
འཆད་ཚུལ་གསུམ་དུ་སྣང་བར་མཁས་པ་ཕལ་མོ་ཆེས་བཞེད་དོ། །



ལེའུ་གཉིས་པ། ཤེས་བྱ་ཡུལ་གྱི་རྣམ་གཞག་བཤད་པ།
ས་བཅད་དང་པོ། ཤེས་བྱའི་རྣམ་གྲངས་སྤྱིར་བསྟན་པ།
དང་པོ། ཤེས་བྱའི་མཚན་ཉིད་དང་དོན་གཅིག་པ་རྣམས་བཤད་པ།
བློའི་ཡུལ་དུ་བྱ་རུང་ཤེས་བྱའི་མཚན་ཉིད། སྒྲ་བཤད་ནི། ཀ་བ་དང་
བུམ་པ་ལ་སོགས་པའི་ཕྱི་རོལ་ཡུལ་དུ་གནས་པའི་ཆོས་གང་ཡིན་ཡང་། ཚང་
མ་བློའི་ཡུལ་དུ་བྱ་རུང་བའམ་རྟོགས་པ་ཡོད་པའི་ཆ་ནས་དེ་དག་ཤེས་བྱ་་་་
ཡིན་ཞེས་པའོ། །མཚན་གཞི་ནི། ཀ་བ། བུམ་པ། གཟུགས། ཤེས་པ། ནམ་
མཁའ། ཀ་བུམ་གཉིས། རྟག་དངོས་གཉིས། བུམ་པ་དང་གཅིག ཀ་བའི་
ལྡོག་པ་སོགས་ལྟ་བུའོ། །བུམ་པ་ཆོས་ཅན། ཤེས་བྱ་ཡིན་ཏེ། བློའི་ཡུལ་དུ་བྱ་
རུང་ཡིན་པའི་ཕྱིར། དེར་ཐལ། བློས་རྟོགས་པའམ་ཤེས་རྒྱུ་ཡོད་པའི་ཕྱིར།
གཞན་ལའང་རིགས་འགྲེའོ། །
ཤེས་བྱ། ཡོད་པ། གཞི་གྲུབ། གཞལ་བྱ། དམིགས་པ། ཆོས། ཡུལ་
རྣམས་དོན་གཅིག་ཡིན་ཏེ། ཕན་ཚུན་ཡིན་ཁྱབ་མཉམ་ཡིན་པའི་ཕྱིར།
ཡོད་པའི་མཚན་ཉིད་གཞག་ཏུ་ཡོད་དེ། ཚད་མས་དམིགས་པ་དེ་ཡིན་
པའི་ཕྱིར། རྣམ་འགྲེལ་ལས། ཡོད་པ་དམིགས་པ་ལས་གཞན་མིན། །ཞེས་
གསུངས་ཏེ། ཡོད་པ་ཞེས་པས་མཚོན་བྱ་ཡོད་པ་དེ་བསྟན། དམིགས་པ་ཞེས་



པས་མཚན་ཉིད་ཚད་མས་དམིགས་པ་དེ་བསྟན། ལས་གཞན་མིན་ཞེས་པས་
ཡོད་པའི་མཚན་ཉིད་ཚད་མས་དམིགས་པ་དེ་ལས་གཞན་གང་ཡང་མིན་་་་་
ཞེས་བསྟན་པའི་ཕྱིར། མཚན་ཉིད་ཀྱི་སྒྲ་བཤད་ནི། ཀ་བ་དང་བུམ་པ་ལ་
སོགས་པའི་ཆོས་གང་དང་གང་ཡིན་ཡང་། བློ་ཚད་མས་དེ་དག་མེད་པ་
དང༌། མེད་པར་འཛིན་པའི་སྒྲོ་འདོགས་བཅད་ནས། ཡོད་པར་དམིགས་པ་
ཡིན་པའི་ཆ་ནས་དེ་དག་ཡོད་པ་ཡིན་ཞེས་པའོ། །ཚད་མ་ནི་རང་གི་འཛིན་
སྟངས་ཀྱི་ཡུལ་དེ་ཡོད་པ་ལ་མི་བསླུ་བ་ཡིན་པས། ཚད་མ་དེས་ཀ་བུམ་
སོགས་དམིགས་ན་ཀ་བུམ་སོགས་ཡོད་པ་ཡིན་ཕྱིར་ཀ་བུམ་སོགས་མེད་པའི་
སྒྲོ་འདོགས་བཅད། དེ་བཅད་པས་ཀ་བུམ་སོགས་མེད་པར་འཛིན་པའི་སྒོ་
འདོགས་བཅད། དེ་ནས་ཀ་བུམ་སོགས་ཡོད་པར་དམིགས་པ་ཡིན་ནོ། །དེ་
བས། ཚད་མས་ནི་ཆོས་དེ་དམིགས་པ་ཙམ་གྱིས་ཡོད་པ་ཡིན་པར་འཇོག་
ནུས་ལ། ཚད་མིན་གྱི་བློས་དམིགས་པས་ཡུལ་དེ་ཡོད་པར་འཇོག་མི་ནུས་ཏེ།
ཀ་བ་རྟག་འཛིན་རྟོག་པས་ཀ་བ་རྟག་པར་དམིགས་ཀྱང་ཀ་བ་རྟག་པ་གཞི་
མ་གྲུབ་པའི་ཕྱིར་རོ། །
གཞི་གྲུབ་ཀྱི་མཚན་ཉིད་གཞག་ཏུ་ཡོད་དེ། ཚད་མས་གྲུབ་པ་དེ་ཡིན་
པའི་ཕྱིར། སྒྲ་བཤད་ནི། ཀ་བ་དང་བུམ་པ་ལ་སོགས་པའི་ཆོས་གང་དང་
གང་ནས་ཀྱང་ཆོས་དེ་ཡོད་མེད་ཇི་ལྟར་ཡིན་པ་དང་། ཆོས་དེའི་གནས་
ལུགས་དེ་ལྟར་ཡིན་མིན་སོགས་བློ་ཚད་མས་བརྟགས་ནས་ཡོད་པ་ཡིན་པ་་་་
དང་དེ་ལྟར་ཡིན་པར་གྲུབ་པ་ཡིན་པའི་ཆ་ནས་གཞི་གྲུབ་ཡིན་ཞེས་པའོ། །
༡༠



དཔེར་ན། བློ་ཚད་མས་བུམ་པ་དེ་ཡོད་པ་ཡིན་མིན་བརྟགས་ནས་བུམ་པ་
ཡོད་པར་གྲུབ་པ་ཡིན་པས་ན་བུམ་པ་གཞི་གྲུབ་པ་དང་། བུམ་པ་དེ་ཚད་
མས་རྟག་མི་རྟག་གང་ཡིན་བརྟགས་ནས་བུམ་པ་མི་རྟག་པར་གྲུབ་པ་ཡིན་་་་
པས་ན་བུམ་པ་མི་རྟག་པ་ཡིན་པ་གཞི་གྲུབ་པ་ཡིན་ནོ། །
གཞལ་བྱའི་མཚན་ཉིད་གཞག་ཏུ་ཡོད་དེ། ཚད་མས་རྟོགས་པར་བྱ་བ་
དེ་ཡིན་པའི་ཕྱིར། སྒྲ་བཤད་ནི། ཀ་བ་དང་བུམ་པ་ལ་སོགས་པའི་ཆོས་གང་
དང་གང་ཡིན་ཡང་། དེ་ནི་ཚད་མས་དངོས་སུ་རྟོགས་པར་བྱ་བ་དང་།
ཤུགས་ལ་རྟོགས་པར་བྱ་བ་གང་རུང་ཡིན་པའི་ཆ་ནས་གཞལ་བྱ་ཡིན་པར་་་་
བཞག་པའོ། །བློས་རྟོགས་པ་དང་བློས་གཞལ་བ་དོན་གཅིག་གོ །དཔེར་ན།
བུམ་པ་དེ་ཚད་མས་དངོས་སུའམ་ཤུགས་ལ་རྟོགས་པར་བྱ་བ་ཡིན་པའི་ཆ་
ནས་བུམ་པ་གཞལ་བྱ་ཡིན་པ་དང་། བུམ་པ་མི་རྟག་པ་དེ་ཚད་མས་དངོས་
སུའམ་ཤུགས་ལ་རྟོགས་པར་བྱ་བ་ཡིན་པའི་ཆ་ནས་བུམ་པ་མི་རྟག་པ་དེ་་་་
གཞལ་བྱ་ཡིན་ནོ། །
ཚད་མས་རྟོགས་པར་བྱ་བ་དེ་ཡང་ཡུལ་གྱི་མཚན་ཉིད་དུ་བཞག་པས།
མཚན་ཉིད་ཀྱི་སྒྲ་བཤད་ལོགས་སུ་བརྗོད་མི་དགོས་ལ། ཅུང་རྒྱས་པ་ཡུལ་
དང་ཡུལ་ཅན་གྱི་སྐབས་སུ་བཤད་པར་བྱའོ། །
དམིགས་པའི་མཚན་ཉིད་ཡོད་དེ། ཚད་མས་སྒྲོ་འདོགས་གཅད་པར་
བྱ་བའི་གཞི་དེ་ཡིན་པའི་ཕྱིར། སྒྲ་བཤད་ནི། ཀ་བ་དང་བུམ་པ་ལ་སོགས་
པའི་ཆོས་གང་དང་གང་ཡིན་ཡང་དེ་དག་ལ་ལོག་རྟོག་གི་བློས་སྒོ་ཇི་སྙེད་་་་་



བཏགས་པ་དེ་དག བློ་ཚད་མས་གཅད་པར་བྱ་བའི་གཞི་ཡིན་པའི་ཆ་ནས་
དེ་དག་དམིགས་པ་ཡིན་ཞེས་པའོ། །དཔེར་ན། བུམ་པ་དེ་བུམ་པ་མི་རྟག་
པར་རྟོགས་པའི་ཚད་མས་བུམ་པ་རྟག་པར་སྒྲོ་འདོགས་གཅོད་པའི་གཞི་་་་
ཡིན་པ་དང་། ཀ་བ་དེ་ཀ་བ་དངོས་པོར་རྟོགས་པའི་ཚད་མས་ཀ་བ་དངོས་
མེད་དུ་སྒྲོ་འདོགས་གཅོད་པའི་གཞི་ཡིན་པ་ལ་སོགས་པ་བུམ་པ་དང་ཀ་བ་
ལ་ལོག་རྟོག་གིས་སྒྲོ་འདོགས་པ་མཐའ་ཡས་པ་ཡོད་ཀྱང་། སྒྲོ་འདོགས་དེ་
དག་གཅོད་པའི་གཞི་ནི། བུམ་པ་དང་ཀ་བ་ཉིད་ཡིན་པས་བུམ་པ་དང་ཀ་
བ་དེ་དམིགས་པ་ཡིན་ནོ། །དམིགས་པ་དང་དམིགས་ཡུལ་གཉིས་དོན་
གཅིག་ཡིན་ནོ། །
ཆོས་ཀྱི་མཚན་ཉིད་ཡོད་དེ། རང་གི་ངོ་བོ་འཛིན་པ་དེ་ཡིན་པའི་ཕྱིར།
སྒྲ་བཤད་ནི། ཀ་བ་དང་བུམ་པ་ལ་སོགས་པའི་ཆོས་གང་དང་གང་ཡིན་
ཡང་། དེའི་སྤྱིའི་ངོ་བོ་དང་། ཁྱད་པར་གྱི་ངོ་བོ་གཉིས་འཛིན་པའམ་གཉིས་
དང་ལྡན་པའི་ཆ་ནས་དེ་དག་ཆོས་ཡིན་ཞེས་པ་སྟེ། ཆོས་ཀྱི་སྐད་དོད་དྷརྨ་
ཞེས་པ་འཛིན་པ་ལ་འཇུག་པའི་ཕྱིར་རོ། །དཔེར་ན། བུམ་པ་དེས་རང་གི་
སྤྱིའི་ངོ་བོ་ཤེས་བྱ་ཡིན་པ་དང་། ཁྱད་པར་གྱི་ངོ་བོ་ལྟོ་ལྡིར་ཞབས་ཞུམ་ཆུ་
སྐྱོར་གྱི་དོན་བྱེད་ནུས་པ་ཡིན་པ་སོགས་ངོ་བོ་དེ་གཉིས་འཛིན་པས་ན། བུམ་
པ་དེ་ཆོས་ཡིན་ཞེས་པའོ། །གཞི་གྲུབ་ན་ཁྱོད་ཀྱི་རང་བཞིན་དུའམ་བདག་
ཉིད་དུ་གྲུབ་པའི་ཆོས་དེ་ཁྱོད་ཀྱི་ངོ་བོ་ཡིན་ལ། གཞི་གྲུབ་ན་ཁྱོད་ཀྱིས་སྤྱིའི་
ངོ་བོ་དུ་མ་འཛིན་པས་ཁྱབ་སྟེ། གཞི་གྲུབ་ན། ཁྱོད་ལ་ཤེས་བྱའི་ངོ་བོ་དང་།



ཡོད་པའི་ངོ་བོ་དང། གཞི་གྲུབ་ཀྱི་ངོ་བོ་སོགས་དུ་མ་ཡོད་པའི་ཕྱིར། །
ཞར་ལ་ཤེས་བྱ་མ་ཡིན་པ་བཤད་པ་ལ། ཤེས་བྱ་མ་ཡིན་པ་དང་། ཡོད་
པ་མ་ཡིན་པ་དང་། ཚད་མས་མ་དམིགས་པ་དང་། ཚད་མས་ཁེགས་པ་
དང་། ཚད་མས་མ་གྲུབ་པ་དང་། ཚད་མས་བསལ་བ་དང་། ཚད་མས་
བཀག་པ་དང་། མེད་པ་རྣམས་དོན་གཅིག་མིང་གི་རྣམ་གྲངས་ཡིན་ནོ། །
ཚད་མས་མ་དམིགས་པ་དང་མེད་པ་གཉིས་གཞི་མ་གྲུབ་པས་མཚན་མཚོན་
དུ་མི་རུང་ཡང་། བུམ་པ་ཚད་མས་མ་དམིགས་པ་བུམ་པ་མེད་པའི་མཚན་
ཉིད་དུ་རུང་ངོ༌། །རྣམ་འགྲེལ་ལས། དམིགས་སུ་རུང་བའི་མེད་པ་ནི། །མི་
དམིགས་པ་ལས་གཞན་མ་ཡིན། །ཞེས་གསུངས་ཏེ། དམིགས་སུ་རུང་བའི་
མེད་པ་ཞེས་པས་དམིགས་སུ་རུང་བའི་ཆོས་བུམ་པ་ལྟ་བུ་དེ་མེད་པ་སྟེ།
བུམ་པ་མེད་པ་ལྟ་བུ་མཚོན་བྱར་བསྟན། མི་དམིགས་པ་ཞེས་པས་བུམ་པ་
ཚད་མས་མི་དམིགས་པ་ལྟ་བུ་མཚན་ཉིད་ཡིན་པ་བསྟན། གཞན་མ་ཡིན་
ཞེས་པས་བུམ་པ་ཚད་མས་མི་དམིགས་པ་དེ་བུམ་པ་མེད་པའི་མཚན་ཉིད་་་་
དམ་འཇོག་བྱེད་ཡིན་གྱི་དེ་ལས་གཞན་པའི་བུམ་པ་མེད་པའི་མཚན་ཉིད་་་་་
མེད་ཅེས་བསྟན་པ་ཡིན་ཏེ། ཊཱིཀ་ཆེན་རིགས་པའི་རྒྱ་མཚོ་ལས། བུམ་པ་
མེད་པའི་འཇོག་བྱེད་ནི། དེ་མི་དམིགས་པ་ལས་གཞན་མ་ཡིན་པའི་ཕྱིར།
དེ་ཉིད་དེའི་འཇོག་བྱེད་ཡིན་ཞེས་གསུངས་པའི་ཕྱིར། །
མེད་པ་ལ་སྒྲས་བརྗོད་རིགས་ཀྱི་སྒོ་ནས་དབྱི་ན་བཞི་ཡོད་དེ། ཕན་
ཚུན་གཅིག་ལ་གཅིག་མེད་པ། སྔ་ནས་མེད་པ། ཞིག་ནས་མེད་པ། གཏན་



ནས་མེད་པ་དང་བཞི་ཡོད་པའི་ཕྱིར། པཎྜི་ཏ་སརྦ་ཝརྨས་མཛད་པའི་ལྡོག་
པ་བསྡུས་པ་ལས། སྔ་ནས་མེད་དང་ཞིག་ནས་མེད། །གཅིག་ལ་གཅིག་མེད་
ཤིན་ཏུ་མེད། །ཅེས་གསུངས་པ་དང་། སློབ་དཔོན་ཞི་བ་འཚོའི་ཚད་བསྡུས་
ལས་ཀྱང་། སྔ་ནས་མེད་པ་ལ་སོགས་པས། །འདི་ནི་རྣམ་པ་བཞི་རུ་དབྱེ། །
ཞེས་གསུངས་པའི་ཕྱིར། ཕན་ཚུན་གཅིག་ལ་གཅིག་མེད་པ་གཞག་ཏུ་ཡོད་
དེ། རྟ་དང་བ་ལང་གཉིས་དེ་ཡིན་པའི་ཕྱིར། རྟ་དང་བ་ལང་གཉིས་ཕན་
ཚུན་གཅིག་ལ་གཅིག་མེད་པ་ཡིན་ཏེ། རྟ་ལ་བ་ལང་མེད་ཅིང་བ་ལང་ལ་རྟ་
མེད་པའི་ཕྱིར། སྔ་ནས་མེད་པ་གཞག་ཏུ་ཡོད་དེ། མྱུ་གུ་དེ་མྱུ་གུ་རང་རྒྱུའི་
དུས་སུ་སྔ་ནས་མེད་པ་ཡིན་པའི་ཕྱིར། སྤྱིར་མྱུ་གུ་དེ་མེད་པ་མ་ཡིན་ཡང་།
མྱུ་གུའི་རྒྱུའི་དུས་སུ་དེ་གྲུབ་མ་ཟིན་པས་དེའི་དུས་སུ་མེད་པར་བཞག་པའི་
ཕྱིར། ཞིག་ནས་མེད་པ་གཞག་ཏུ་ཡོད་དེ། མྱུ་གུ་དེ་མྱུ་གུའི་འབྲས་བུའི་དུས་
སུ་ཞིག་ནས་མེད་པ་ཡིན་པའི་ཕྱིར། མྱུ་གུ་དེ་ཡོད་ཀྱང་མྱུ་གུའི་འབྲས་བུའི་
དུས་སུ་ཞིག་ཟིན་པས་དེ་དུས་མེད་པར་བཞག་པའི་ཕྱིར། གཏན་ནས་མེད་
པ་གཞག་ཏུ་ཡོད་དེ། རི་བོང་གི་རྭ་དེ་ཡིན་པའི་ཕྱིར། དེ་ཡུལ་དུས་རང་
བཞིན་གང་ལ་ལྟོས་ཀྱང་མེད་པ་ཡིན་པའི་ཕྱིར་རོ། །དེའི་ཐད་ཀྱི་ཚད་བསྡུས་
ལས། ཞོ་སོགས་འོ་མ་ལ་མེད་གང་། །དེ་ནི་སྔ་ནས་མེད་པར་བརྗོད། །ཞོ་ལ་
འོ་མ་མེད་པ་ཉིད། །ཞིག་ནས་མེད་པའི་མཚན་ཉིད་བརྗོད། །རྟ་སོགས་བ་
་མང་ལ་མེད་གང་། །གཅིག་ལ་གཅིག་མེད་པར་ཐརྗོད་དེ། །ཞེས་དང་། རི་
བོང་རྭ་དག་མེད་གྱུར་པ། །འདི་ནི་ཤིན་ཏུ་མེད་པར་འདོད། །ཅེས་གསུངས་
33



ཏེ། ཞོ་དེ་རང་གི་རྒྱུ་སྔ་མ་འོ་མའི་དུས་སུ་གྲུབ་མ་ཟིན་པའི་དབང་གིས་མེད་
པ་དེ་སྔ་ན་མེད་པའི་དོན་དང་། འོ་མ་དེ་རང་གི་ཉེར་འབྲས་སུ་གྱུར་པའི་
ཞོའི་དུས་སུ་ཞིག་ནས་མེད་པ་དེ། ཞིག་ནས་མེད་པའི་དོན་ཡིན་པ་དང་། ཕྱི་
མ་གཉིས་ཀྱང་གོང་དུ་བརྗོད་པ་དང་མཚུངས་སོ། །
གཉིས་པ། ཤེས་བྱའི་དབྱེ་བ་བཤད་པ།
ཤེས་བྱ་ལ་དབྱེ་སྒོ་དུ་མ་ཡོད་དེ། ཡིན་པ་སྲིད་པའི་ཤེས་བྱ་དང་ཡིན་པ་
མི་སྲིད་པའི་ཤེས་བྱ་གཉིས་སུ་དབྱེ་བ་དང་། རྟག་པ་དང་དངོས་པོ་གཉིས་
སུ་དབྱེ་བ། རང་མཚན་དང་སྤྱི་མཚན་གཉིས་སུ་དབྱེ་བ། བདེན་པ་གཉིས་
སུ་དབྱེ་བ། ཡུལ་དང་ཡུལ་ཅན་གཉིས་སུ་དབྱེ་བ། མངོན་གྱུར་དང་ལྐོག་
གྱུར་གཉིས་སུ་དབྱེ་བ་སོགས་དབྱེ་ཚུལ་དུ་མ་ཡོད་པའི་ཕྱིར། ཚད་མ་རིགས་
རྒྱན་ལས། རང་སྤྱི་གཉིས་དང་། ཡུལ་བཞི་དང༌། མངོན་ལྐོག་གཉིས།
འདུས་བྱས་འདུས་མ་བྱས་གཉིས་དང་། དགག་སྒྲུབ་གཉིས་དང་། སྣང་སེལ་
གཉིས་དང་། སྤྱི་དང་བྱེ་བྲག་གཉིས་དང་། བདེན་པ་གཉིས་སུ་དབྱེ་བ་
སོགས་དབྱེ་ཚུལ་བརྒྱད་དུ་གསུངས་ཡོད་ཀྱང་། འདིར་སྡེ་བདུན་རྒྱན་གྱི་
རྗེས་འབྲངས་ནས་ཤེས་བྱ་ལ་རྟག་དངོས་གཉིས་དང༌། རང་སྤྱི་གཉིས། །
བདེན་པ་གཉིས། ཡུལ་ཡུལ་ཅན་གཉིས། མངོན་ལྐོག་གཉིས་སོགས་ཀྱི་དབྱེ་
ཚུལ་བཤད་པ་ལས། དགག་སྒྲུབ་དང་སྤྱི་བྱེ་བྲག་སོགས་ནི་ཤེས་པ་ཡུལ་ལ་ཇི་
ལྟར་འཇུག་ཚུལ་གྱི་སྒོ་ནས་དབྱེ་བ་ཡིན་པའི་རྐྱེན་གྱིས་ལེའུ་བཞི་བའི་སྐབས་
34



ལ་བཤད་པར་བྱའོ། །
ཡིན་པ་སྲིད་པའི་ཤེས་བྱའི་མཚན་ཉིད་ཡོད་དེ། ཡིན་པ་སྲིད་པའི་བློའི་
ཡུལ་དུ་བྱ་རུང་བ་དེ་ཡིན་པའི་ཕྱིར། མཚན་གཞི་ནི་ཡོད་དེ། ཀ་བ། བུམ་པ་
ལྟ་བུ་དེ་ཡིན་པའི་ཕྱིར། ཡིན་པ་མི་སྲིད་པའི་ཤེས་བྱའི་མཚན་ཉིད་ཡོད་དེ།
ཡིན་པ་མི་སྲིད་པའི་བློའི་ཡུལ་དུ་བྱ་རུང་བ་དེ་ཡིན་པའི་ཕྱིར། མཚན་གཞི་
ནི་ཡོད་དེ། ཀ་བུམ་གཉིས། རྟག་དངོས་གཉིས་ལྟ་བུ་དེ་ཡིན་པའི་ཕྱིར། ཀ་
བ་ཆོས་ཅན། ཁྱོད་ལ་ཡིན་པ་སྲིད་པའི་ཤེས་བྱ་ཞེས་བརྗོད་པའི་རྒྱུ་མཚན་
ཡོད་དེ། ཁྱོད་ཤེས་བྱ་ཡིན་པ་གང་ཞིག ཁྱོད་ཀྱི་ཡིན་པ་ཡོད་པའི་ཕྱིར། །
རྟགས་ཕྱི་མ་དེར་ཐལ། ཙན་དན་གྱི་ཀ་བ་ཀ་བ་ཡིན་པའི་ཕྱིར། ཀ་བུམ་
གཉིས་ཆོས་ཅན། ཁྱོད་ལ་ཡིན་པ་མི་སྲིད་པའི་ཤེས་བྱ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཤེས་བྱ་ཡིན་པ་གང་ཞིག ཁྱོད་ཀྱི་ཡིན་པ་མེད་པའི་
ཕྱིར། རྟགས་ཕྱི་མ་དེར་ཐལ། ཀ་བ་ཡང་ཡིན། བུམ་པ་ཡང་ཡིན་པའི་ཆོས་
མེད་པའི་ཕྱིར།
གསུམ་པ། མཐའ་དཔྱད་པ།
བློའི་ཡུལ་ཡིན་ན། གཞལ་བྱ་ཡིན་པས་ཁྱབ་ཀྱང་། བློ་དེའི་ཡུལ་ཡིན་ན།
གཞལ་བྱ་ཡིན་པས་མ་ཁྱབ་སྟེ། རི་བོང་རྭ་དེ་རི་བོང་རྭ་འཛིན་རྟོག་པའི་
ཡུལ་ཡིན་ཡང་། གཞལ་བྱ་མ་ཡིན་པའི་ཕྱིར། །ཚད་མས་དམིགས་པ་ཡིན་ན།
ཚད་མས་སྒྲོ་འདོགས་གཅད་པར་བྱ་བའི་གཞི་ཡིན་པས་ཁྱབ་སྟེ། ཚད་མས་



དམིགས་པ་ཡིན་ན་དམིགས་པ་ཡིན་པས་ཁྱབ། དམིགས་པ་ཡིན་ན་ཚད་
མས་སྒྲོ་འདོགས་གཅད་པར་བྱ་བའི་གཞི་ཡིན་པས་ཁྱབ་པའི་ཕྱིར། བློ་དེའི་
དམིགས་པ་ཡིན་ན། བློ་དེས་སྒྲོ་འདོགས་གཅད་པར་བྱ་བའི་གཞི་ཡིན་པས་
མ་ཁྱབ་སྟེ། གང་ཟག་དེ་གང་ཟག་གི་བདག་འཛིན་གྱི་དམིགས་པ་ཡིན་ཡང་།
གང་ཟག་གི་བདག་འཛིན་གྱིས་སྒྲོ་འདོགས་གཅད་པར་བྱ་བའི་གཞི་མ་ཡིན་
པའི་ཕྱིར།
ཤེས་བྱ་ཡིན་ན། ཡིན་པ་སྲིད་པའི་ཤེས་བྱ་ཡིན་པས་མ་ཁྱབ་སྟེ། ཀ་བུམ་
གཉིས་དེ་ཤེས་བྱ་ཡིན་ཡང་། ཡིན་པ་སྲིད་པའི་ཤེས་བྱ་མ་ཡིན་པའི་ཕྱིར། །
ཤེས་བྱ་ཡིན་ན་ཡིན་པ་སྲིད་པའི་ཤེས་བྱ་མ་ཡིན་པས་ཀྱང་མ་ཁྱབ་སྟེ། བུམ་
པ་དེ་ཤེས་བྱ་ཡང་ཡིན། ཡིན་པ་སྲིད་པའི་ཤེས་བྱ་ཡང་ཡིན་པའི་ཕྱིར། ཤེས་
བྱ་ཡིན་ན། ཡིན་པ་མི་སྲིད་པའི་ཤེས་བྱ་ཡིན་པས་མ་ཁྱབ་སྟེ། བུམ་པ་ཤེས་
བྱ་ཡིན་ཡང་། ཡིན་པ་མི་སྲིད་པའི་ཤེས་བྱ་མ་ཡིན་པའི་ཕྱིར། དེ་བཞིན་དུ་
ཤེས་བྱ་ཡིན་ན། ཡིན་པ་མི་སྲིད་པའི་ཤེས་བྱ་མ་ཡིན་པས་ཀྱང་མ་ཁྱབ་བོ།།
ཁོ་ན་རེ། རྟག་དངོས་གཉིས་ཆོས་ཅན། ཡིན་པ་སྲིད་པའི་ཤེས་བྱ་ཡིན་
པར་ཐལ། ཡིན་པ་སྲིད་པའི་བློའི་ཡུལ་དུ་བྱ་རུང་བ་ཡིན་པའི་ཕྱིར་ཟེར་ན།
རྟགས་མ་གྲུབ་བོ། །བྱས་པ་ལ་ཁོ་ན་རེ། རྟག་དངོས་གཉིས་ཆོས་ཅན། ཡིན་
པ་སྲིད་པའི་བློའི་ཡུལ་དུ་བྱ་རུང་བ་ཡིན་པར་ཐལ། ཡིན་པ་སྲིད་པའི་བློའི་
ཡུལ་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ། ཡིན་པ་སྲིད་པའི་རྣམ་
མཁྱེན་གྱི་ཡུལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཡིན་པ་
36



སྲིད་པའི་རྣམ་མཁྱེན་གྱི་གཞལ་བྱ་ཡིན་པའི་ཕྱིར་ཏེ། གཞི་གྲུབ་པའི་ཕྱིར། །
ཁོ་ན་རེ། ཚད་མས་དམིགས་པ་ཡོད་པའི་མཚན་ཉིད་མ་ཡིན་པར་ཐལ།
གཞི་ལ་སྦྱར་ན། བུམ་པ་ཚད་མས་དམིགས་པ་བུམ་པ་ཡོད་པའི་མཚན་ཉིད་
མ་ཡིན་པའི་ཕྱིར། མ་གྲུབ་ན། དེར་ཐལ། བུམ་པ་ཚད་མས་མ་དམིགས་པ་
བུམ་པ་མེད་པའི་མཚན་ཉིད་མ་ཡིན་པའི་ཕྱིར། དེར་ཐལ། ཚད་མས་མ་
དམིགས་པ་མེད་པའི་མཚན་ཉིད་མ་ཡིན་པའི་ཕྱིར་ན་མ་ཁྱབ་བོ། །རྟགས་
གྲུབ་སྟེ། ཚད་མས་མ་དམིགས་པ་དེ་མེད་པའི་དོན་དུ་གོ་ནུས་ཀྱང༌། དེ་
གཉིས་གཞི་མ་གྲུབ་པས་མཚན་མཚོན་དུ་མི་རུང་སྟེ། མཚན་མཚོན་གང་
རུང་ཡིན་ན་ཡོད་པ་ཡིན་པས་ཁྱབ་པའི་ཕྱིར། ་
ས་བཅད་གཉིས་པ། ཤེས་བྱ་ལ་རྟག་དངོས་
གཉིས་སུ་དབྱེ་བ་བཤད་པ།
དང་པོ། རྟག་པ་བཤད་པ།
（གཅིག)རྟག་པའི་མཚན་ཉིད་བཤད་པ།
ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་རྟག་པའི་མཚན་་་་་
ཉིད། སྒྲ་བཤད་ནི། ཆོས་གང་ཡིན་ཡང་། རང་གི་ངོ་བོ་འཛིན་པའི་ཆོས་
ཀྱང་ཡིན། སྐད་ཅིག་གཅིག་ནས་འཇིག་པ་ཅན་གྱི་ཆོས་མ་ཡིན་པ་ཡང་ཡིན་
པའི་གཞི་མཐུན་དུ་དམིགས་པ་དེ། རྟག་པའི་འཇོག་བྱེད་དམ་མཚན་ཉིད་
༣༩



ཡིན་ཞེས་པའོ། །དེ་ལ་སྐད་ཅིག་མ་མ་ཡིན་ཞེས་པའི་སྐད་ཅིག་མ་ནི། དཔེར་
ན། བུམ་པ་སྐད་ཅིག་དང་པོ་དེ་སྐད་ཅིག་གཉིས་པར་སྡོད་མི་ནུས་ཤིང་རང་
གི་ངོ་བོ་སྐད་ཅིག་མ་གཅིག་ཙམ་དུ་གྲུབ་པ་ཡིན་པས་ན། བུམ་པ་སྐད་ཅིག་
དང་པོ་དེ་ཡང་སྐད་ཅིག་མ་ཡིན། བུམ་པ་སྐད་ཅིག་གཉིས་པ་དེ་ཡང་རང་
དུས་ཙམ་ལས་སྐད་ཅིག་གཉིས་པར་སྡོད་མི་ནུས་པས་ན་བུམ་པ་སྐད་ཅིག་་་
གཉིས་པ་དེ་ཡང་སྐད་ཅིག་མ་ཡིན་པ་ལ་སོགས་པ་བུམ་པ་ལ་སྐད་ཅིག་ཇི་་་་
སྙེད་ཡོད་པ་ཐམས་ཅད་སྐད་ཅིག་མ་ཡིན་ལ། བུམ་པ་ཡང་རང་དུས་སྐད་
ཅིག་མ་གཅིག་ལས་གཉིས་པར་མི་སྡོད་པས་ན་བུམ་པ་ཡང་སྐད་ཅིག་མ་་་་་
ཡིན་ཞེས་པའོ། །རྟག་པ་ནི་དེ་འདྲ་མ་ཡིན་པས་སྐད་ཅིག་མ་མ་ཡིན་པ་ཡིན་
ནོ། །རྟག་པའི་མཚན་གཞི་ནི། ནམ་མཁའ། གང་ཟག་གི་བདག་མེད།
འགོག་བདེན། བུམ་པའི་ཆོས་ཉིད། བུམ་པའི་ལྡོག་པ་ལ་སོགས་པའོ། །
རྟག་པ་དང་། འདུས་མ་བྱས་ཀྱི་ཆོས། དངོས་མེད་ཀྱི་ཆོས། སྤྱི་མཚན།
ཀུན་རྫོབ་བདེན་པ། མངོན་གྱུར་མ་ཡིན་པའི་ཆོས། བཏགས་ཡོད། ཀུན་
བཏགས་དང་ཡོངས་གྲུབ་གང་རུང་གིས་བསྡུས་པའི་ཆོས་རྣམས་དོན་གཅིག
(གཉིས） རྟག་པའི་དབྱེ་བ་བཤད་པ། རྟག་པ་ལ་དབྱེ་ཚུལ་དུ་མ་ཡོད་
དེ། ཡིན་པ་སྲིད་པའི་རྟག་པ་དང་ཡིན་པ་མི་སྲིད་པའི་རྟག་པ་གཉིས་སུ་
དབྱེ་བ་དང༌། རེས་འགའ་བའི་རྟག་པ་དང་རེས་འགའ་མ་ཡིན་པའི་རྟག་པ་
གཉིས་སུ་དབྱེ་བ། ནམ་མཁའ་དང་། སོ་སོར་བརྟགས་འགོག་དང་།
བརྟགས་མིན་གྱི་འགོག་པ་དང་གསུམ་དུ་དབྱེ་བ། གོང་གི་དེ་གསུམ་གྱི་སྟེང་
38



དུ་དེ་གསུམ་གང་རུང་མ་ཡིན་པའི་འདུས་མ་བྱས་ཀྱི་ཆོས་དང་བཞིར་དབྱེ་
བ་སོགས་ཡོད།
(1)ཡིན་པ་སྲིད་པའི་རྟག་པ་དང་། ཡིན་པ་མི་སྲིད་པའི་རྟག་པ་གཉིས་
བཤད་པ། ཡིན་པ་སྲིད་པའི་རྟག་པ་གཞག་ཏུ་ཡོད་དེ། ཤེས་བྱ་དེ་ཡིན་པའི་
ཕྱིར། ཤེས་བྱ་ལ་ཡིན་པ་སྲིད་པའི་རྟག་པ་ཞེས་བརྗོད་པའི་རྒྱུ་མཚན་ཡོད་དེ།
ཁྱོད་རྟག་པ་ཡིན་པ་གང་ཞིག ཁྱོད་ཀྱི་ཡིན་པ་ཡོད་པའི་ཕྱིར། ཡིན་པ་མི་
སྲིད་པའི་རྟག་པ་གཞག་ཏུ་ཡོད་དེ། རྟག་དངོས་གཉིས། མཚན་མཚོན་
གཉིས་ལྟ་བུ་སོགས་དེ་ཡིན་པའི་ཕྱིར། རྟག་དངོས་གཉིས་ལ་ཡིན་པ་མི་སྲིད་
པའི་རྟག་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རྟག་པ་ཡིན་པ་གང་
ཞིག ཁྱོད་ཀྱི་ཡིན་པ་མེད་པའི་ཕྱིར་ཏེ། རྟོག་པ་ཡང་ཡིན། དངོས་པོ་ཡང་
ཡིན་པའི་ཆོས་མེད་པའི་ཕྱིར།
（2)རེས་འགའ་བའི་རྟག་པ་དང་རེས་འགའ་བ་མ་ཡིན་པའི་རྟག་པ་
གཉིས་སུ་དབྱེ་བ་བཤད་པ། རེས་འགའ་བའི་རྟག་པ་ནི་ཡུལ་དུས་རེས་
འགའ་བའི་རྟག་པ་ཡིན་ཏེ། དཔེར་ན། བུམ་པའི་ལྡོག་པ་དང་། ཁང་བའི་
ནམ་མཁའ་ལྟ་བུ། བུམ་པའི་ལྡོག་པ་ལ་རེས་འགའ་བའི་རྟག་པ་ཞེས་བརྗོད་
པའི་རྒྱུ་མཚན་ཡོད་དེ། ཁྱོད་རྟག་པ་ཡིན་པ་གང་ཞིག བུམ་པ་མེད་པའི་
ཡུལ་དུ་ཁྱོད་མེད། བུམ་པ་མ་སྐྱེས་པའི་དུས་སུ་ཁྱོད་ཀྱང་མེད་པའི་ཕྱིར།
ཁང་བའི་ནམ་མཁའ་ཡང་དེ་ལྟ་བུ་ཡིན་ཏེ། ཁྱོད་ལ་སྐྱེ་འཇུག་མེད་ཀྱང་།
ཁང་བ་ནི་རེས་འགའ་ཡོད་ལ་རེས་འགའ་མེད་པའི་དངོས་པོ་ཡིན་པའི་ཕྱིར།



རེས་འགའ་བ་མ་ཡིན་པའི་རྟག་པ་དང་རྣམ་པ་ཐམས་ཅད་པའི་རྟག་པ་་་་་་
གཉིས་དོན་གཅིག དེ་ཡུལ་དུས་རེས་འགའ་བ་མ་ཡིན་པའི་རྟག་པ་ཡིན་ཏེ།
དཔེར་ན། འདུས་མ་བྱས་ཀྱི་ནམ་མཁའ་ལྟ་བུ། འདུས་མ་བྱས་ཀྱི་ནམ་
མཁའ་ལ་རེས་འགའ་བ་མ་ཡིན་པའི་རྟག་པ་ཞེས་བརྗོད་པའི་རྒྱུ་མཚན་ཡོད་
དེ། ཁྱོད་མེད་པའི་ཡུལ་ཡང་མེད། ཁྱོད་མེད་པའི་དུས་ཀྱང་མེད་པའི་རྟག་
པ་ཡིན་པས་ན་དེ་ལྟར་བརྗོད་པའི་ཕྱིར། ཁྱོད་ལ་རྣམ་པ་ཐམས་ཅད་པའི་
རྟག་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རྒྱུ་རྐྱེན་གྱིས་མ་བྱས་པ་
དང་། གང་ལ་ཡང་ལྟོས་པ་མེད་པར་རྟག་ཏུ་མི་འགྱུར་བས་ན་དེ་ལྟར་
བརྗོད་པའི་ཕྱིར། །
（3)རྟག་པ་ལ་ནམ་མཁའ་དང་། སོ་སོར་བརྟགས་འགོག་དང་། སོ་
སོར་བརྟགས་མིན་གྱི་འགོག་པ་དང་། དེ་གསུམ་གང་རུང་མ་ཡིན་པའི་
འདུས་མ་བྱས་ཀྱི་ཆོས་དང་བཞིར་དབྱེ་བ་བཤད་པ། ནམ་མཁའི་མཚན་
ཉིད་ཡོད་དེ། ཐོགས་རེག་བཀག་ཙམ་གྱི་མེད་དགག་དེ་ཡིན་པའི་ཕྱིར།
མཚན་གཞི་ནི་བར་སྣང་སྟོང་བ་ལྟ་བུ། སོ་སོར་བརྟགས་འགོག་གི་མཚན་
ཉིད་ཡོད་དེ། རང་ཐོབ་བྱེད་ཀྱི་ཐབས་སུ་གྱུར་པའི་སོ་སོར་རྟོག་པའི་ཤེས་
རབ་ཀྱི་སྟོབས་ཀྱིས་རང་གི་ངོས་སྐལ་གྱི་སྤང་བྱ་སྤངས་པའི་བྲལ་བ་དེ་ཡིན་
པའི་ཕྱིར། མཚན་གཞི་ནི་མཐོང་ལམ་རྣམ་གྲོལ་ལམ་ལ་གནས་པའི་འཕགས་
པའི་རྒྱུད་ཀྱི་འགོག་བདེན་ལྟ་བུ། སོ་སོར་བརྟགས་མིན་གྱི་འགོག་པའི་
མཚན་ཉིད་ཡོད་དེ། སོ་སོར་རྟོག་པའི་ཤེས་རབ་ཀྱི་སྟོབས་ཀྱིས་ཐོབ་པ་མ་



ཡིན་པར་རྐྱེན་མ་ཚང་བའི་དབང་གིས་ཡུལ་དུས་འགའ་ཞིག་ཏུ་མ་སྐྱེས་པའི་
ཆ་དེ་ཡིན་པའི་ཕྱིར། མཚན་གཞི་ནི་སོ་སྐྱེའི་རྒྱུད་ལ་རེས་འགའ་ཉོན་མོངས་
མ་སྐྱེས་པའི་ཆ་ལྟ་བུའོ། །བཤད་མ་ཐག་པའི་དེ་གསུམ་ནི་མཛོད་ཀྱི་ལུགས་
ཡིན་ཏེ། དེ་ཉིད་ལས། འདུས་མ་བྱས་རྣམ་གསུམ་ཡང་སྟེ། །ནམ་མཁའ་དང་
ནི་འགོག་པ་གཉིས། །ཞེས་གསུངས་པའི་ཕྱིར། དེ་གསུམ་གང་རུང་མ་ཡིན་
པའི་འདུས་མ་བྱས་ཀྱི་ཆོས་གཞག་ཏུ་ཡོད་དེ། གང་ཟག་གི་བདག་མེད་དང་།
བུམ་པའི་ལྡོག་པ་དང་། བུམ་པ་མཚོན་བྱ་ཡིན་པ་ལྟ་བུ་སོགས་དེ་ཡིན་པའི་
ཕྱིར། སྤྱིར་རྟག་པའི་གོ་དོན་ནི། ཚད་མ་རྣམ་འགྲེལ་ལས། གང་གི་རང་
བཞིན་འཇིག་མེད་པ། །དེ་ལ་མཁས་རྣམས་རྟག་ཅེས་བརྗོད། །ཅེས་གསུངས་
པ་ལྟར་ཆོས་གང་དང་གང་ཡིན་ཡང་རང་གི་ངོ་བོ་ལ་འགག་པར་འགྱུར་་་་་་
བའི་རྫས་མེད་པས་རང་གི་ངོ་བོའམ་རང་བཞིན་དེ་ལ་འཇིག་པའམ་འགག་
པ་མེད་པ་ཅན་གྱི་ཆོས་དེ་ལ་མཁས་པ་མདོ་སྡེ་བ་ལ་སོགས་པས་རྟག་པར་་་་་
བཞེད་པ་ཡིན་ནོ། །དེ་ཡང་དཔེར་ན་བུམ་པའི་ལྡོག་པ་གཞི་གྲུབ་ཡིན་ཡང་།
སྐྱེ་འཇིག་གི་སྐད་ཅིག་མ་མ་ཡིན་པའི་ཆོས་ཡིན་ཏེ། དེ་རང་གི་སྡོད་ལུགས་
ཀྱི་ངོས་ནས་ཚུར་གྲུབ་པ་མ་ཡིན་པར་རྟོག་པ་ལ་སྣང་བའི་དབང་གིས་ཕར་
བཞག་པ་ཡིན་ཕྱིར་རང་གི་མཚན་ཉིད་ཀྱིས་གྲུབ་པའམ་རང་མཚན་མ་ཡིན་
ནོ། །བུམ་པའི་ལྡོག་པ་དེ་དོན་གྱི་བུམ་པ་ལ་བརྟེན་ནས་རྟོག་པ་ལ་སྣང་བའི་
དབང་གིས་ཡོད་པར་འཇོག་དགོས་ཀྱི། རྟོག་པ་ལ་མ་སྣང་བར་རང་གི་རང་
བཞིན་གྱིས་རྟོག་མེད་སྣང་བྱར་ཡོད་པ་ཅན་དུ་མེད་པས་ན་རྟོག་པས་་་་་་་



བཏགས་ཙམ་དང་སྤྱི་མཚན་ཡིན་ནོ། །དེས་ན་བུམ་པའི་ལྡོག་པ་དེ་རྟོག་པ་
ལ་རྫས་སུ་གྲུབ་པ་ཅི་ཡང་མེད་ཅིང་དེ་ལ་རྒྱུས་བསྐྱེད་བྱ་དང་རང་གི་ངོ་བོ་
ལ་འགག་པར་འགྱུར་བའི་ཆོས་ཅི་ཡང་མེད་པས་རྟག་པར་གྱུར་པ་ཡིན་ནོ།།
གཉིས་པ། དངོས་པོའི་རྣམ་གཞག་བཤད་པ།
(གཅིག) དངོས་པོའི་མཚན་ཉིད་བཤད་པ།
དོན་བྱེད་ནུས་པ་དངོས་པོའི་མཚན་ཉིད། སྒྲ་བཤད་ནི། མདོ་སྡེ་བའི་
ལུགས་ལ། ཆོས་གང་ཡིན་ཡང་རང་འཛིན་མངོན་སུམ་གྱི་བློའི་སྣང་ཡུལ་
གྱི་དོན་བྱེད་ནུས་པ་དེ་དངོས་པོའི་མཚན་ཉིད་ཡིན་ཞེས་པ་སྟེ་ལུགས་འདིར་
དངོས་པོར་གྱུར་པའི་ཆོས་རྣམས་ནི་མངོན་སུམ་གྱི་སྣང་ཡུལ་དུ་རུང་གི་་་་་་
དངོས་མེད་ཀྱི་ཆོས་རྣམས་མངོན་སུམ་གྱི་བློའི་སྣང་ཡུལ་དུ་མི་རུང་བ་བསྟན་
ཏོ། །རྣམ་རིག་ཐལ་རང་གི་ལུགས་ལ་ཆོས་གང་ཡིན་ཡང་རང་འཛིན་ཤེས་པ་
དང་རང་གི་རྒྱུན་ཕྱི་མ་ལ་སོགས་པའི་རང་འབྲས་སྐྱེད་པའི་དོན་བྱེད་ནུས་
པ་དེ་དངོས་པོའི་མཚན་ཉིད་ཡིན་ཞེས་པའོ། །ལུགས་འདིས་རྟག་པའི་ཆོས་
རྣམས་ནི་སོ་སྐྱེའི་མངོན་སུམ་ལ་སྣང་མི་ནུས་ཀྱང་འཕགས་པའི་མངོན་སུམ་
ལ་སྣང་ནུས་པར་འདོད་པས་མངོན་སུམ་གྱི་སྣང་ཡུལ་གྱི་དོན་བྱེད་ནུས་པ་
དེ་དངོས་པོའི་མཚན་ཉིད་དུ་མི་བཞེད་དོ། །དངོས་པོ་དང་། འདུས་བྱས།
མི་རྟག་པ། ཕུང་པོ། རང་མཚན། འདུ་བྱེད། གཞན་དབང་རྣམས་མདོ་སྡེ་
བ་ཡན་ཆད་ཀྱི་ལུགས་ལ་དོན་གཅིག མདོ་སྡེ་བའི་ལུགས་ལ། དེ་རྣམས་



དང་། མངོན་གྱུར་དང་། དོན་དམ་བདེན་པ། བདེན་པར་གྲུབ་པ། རང་གི་
མཚན་ཉིད་ཀྱིས་གྲུབ་པ་རྣམས་དོན་གཅིག་ཏུ་བཞེད་པ་ཡིན།
འདུས་བྱས་ཀྱི་མཚན་ཉིད་ཡོད་དེ། རང་རྒྱུ་ལས་སྐྱེས་པ་དེ་ཡིན་པའི་
ཕྱིར། མཚན་ཉིད་ཀྱི་ཟུར་དུ་རང་རྒྱུ་ཞེས་བརྗོད་པའི་རྒྱུ་མཚན་ཡོད་དེ། རྒྱུ་
སྤྱི་ཡིན་པ་གཅོད་པའི་ཕྱིར་ཏེ། རྒྱུ་ལས་སྐྱེས་པ་འདུས་བྱས་ཀྱི་མཚན་ཉིད་དུ་
བྱས་ན་མཚན་ཉིད་སྐྱོན་ཅན་ཡིན་པའི་ཕྱིར། དཔེར་ན། བུམ་པ་རང་རྒྱུ་
ལས་སྐྱེས་པ་ཡིན་ཡང་། སྤྱིར་གྱི་རྒྱུ་ལས་སྐྱེས་པ་མ་ཡིན་པ་ལྟ་བུའོ། །འདུས་
བྱས་ཀྱི་སྒྲ་བཤད་ནི། རང་གི་རྒྱུ་རྐྱེན་དུ་མ་འདུས་པ་དེས་བྱས་པའམ་བསྐྱེད་
པ་ཡིན་པས་འདུས་བྱས་ཞེས་བརྗོད་ལ། འདུས་བྱས་དང་འདུ་བྱེད་དོན་
གཅིག་ཡིན་ཏེ། འདུས་བྱས་ནི་རྒྱུ་རྐྱེན་གྱིས་བྱས་པ་ཡིན་པའི་ཆ་ནས་
བཏགས་པ་དང་། འདུ་བྱེད་ནི་རང་གི་འབྲས་བུ་འདུ་བྱེད་པ་སྟེ་སྐྱེད་པར་
བྱེད་པའི་དོན་གྱིས་འདུ་བྱེད་ཅེས་བརྗོད་པ་ཡིན་པས་རང་འབྲས་སྐྱེད་པར་
བྱེད་པའི་ཆ་ནས་བཏགས་པ་ཡིན་ནོ། །
མི་རྟག་པའི་མཚན་ཉིད་ཡོད་དེ། སྐད་ཅིག་མ་དེ་ཡིན་པའི་ཕྱིར། སྐད་
ཅིག་མའི་དོན་ནི་སྐད་ཅིག་གཅིག་ནས་འཇིག་པ་ཅན་གྱི་ཆོས་ཡིན་ཏེ་བུམ་
པ་སོགས་སྐད་ཅིག་དང་པོ་དེ་སྐད་ཅིག་གཉིས་པར་སྡོད་མི་ནུས་པར་འཇིག་
པའི་ཆོས་ཅན་ཡིན་པས་སྐད་ཅིག་མ་ཞེས་པའོ། །འདུས་བྱས་ཡིན་ན་སྐད་
ཅིག་མ་ཡིན་པ་གྲུབ་མཐའ་སྨྲ་བ་བཞི་གས་འདོད་ཅིང་། སྐད་ཅིག་མ་དང་
རྟོག་པའི་འདོད་ཚུལ་ལ་བྱེ་བྲག་སྨྲ་བ་ནི། ནམ་མཁའ་དང་འགོག་བདེན་ལ་



སོགས་པའི་རྟག་པ་ཐམས་ཅད་རང་འཛིན་རྟོག་བློ་ལ་ཇི་ལྟར་སྣང་བ་ལྟར་ ་
དུ་གྲུབ་པ་ཡིན་དགོས་པས་རྟོག་པ་ལ་སྣང་བ་ལྟར་རྫས་སུ་གྲུབ་པ་ཡིན་ལ།
རྫས་སུ་གྲུབ་པ་ཡིན་ན་མངོན་སུམ་གྱི་སྣང་ཡུལ་གྱི་དོན་བྱེད་ནུས་པ་དང་་་་
རང་འཛིན་ཤེས་པ་སྐྱེད་པའི་དོན་བྱེད་ནུས་པ་ཡིན་ཕྱིར་གཞི་གྲུབ་ན་དངོས་
པོ་ཡིན་པས་ཁྱབ་པར་འདོད་དོ། །
ཕུང་པོའི་མཚན་ཉིད་ཡོད་དེ། དུ་མ་སྤུངས་པ་དེ་ཡིན་པའི་ཕྱིར། དུ་མ་
སྤུངས་པ་ཞེས་པ་ནི་རྒྱུན་དང་རྫས་ཀྱི་ཆ་དུ་མ་སྤུངས་པ་སྟེ་ཚོགས་པ་ནི་ཕུང་
པོ་ཡིན་ཞེས་པའོ། །བུམ་པ་སོགས་ནི་སྐད་ཅིག་སྔ་ཕྱིའི་རྒྱུན་དུ་མ་དང་རྡུལ་
རྫས་དུ་མ་སྤུངས་པ་ཡིན་པ་དང་། མིག་ཤེས་སོགས་ཤེས་པ་རྣམས་སྐད་ཅིག་
སྔ་ཕྱིའི་རྒྱུན་དུ་མ་དང་མཚུངས་ལྡན་གྱི་ཤེས་པ་དུ་མ་སྤུངས་པ་ཡིན་པ་་་་་་
སོགས་དངོས་པོ་ཐམས་ཅད་དུ་མ་སྤུངས་པ་ཡིན་ནོ། །རྟག་པ་ཐམས་ཅད་ནི་
རྟོག་ངོར་ཤར་ཙམ་ལས་རྫས་ཀྱི་ཆ་དུ་མ་སྤུང་དུ་མེད་པས་ཕུང་པོ་མ་ཡིན་
ནོ། །
(གཉིས) དངོས་པོའི་དབྱེ་བ་བཤད་པ།
སྤྱིར་དངོས་པོ་ལ་གཟུགས་ཀྱི་ཕུང་པོ། ཚོར་བའི་ཕུང་པོ། འདུ་ཤེས་ཀྱི་
ཕུང་པོ། འདུ་བྱེད་ཀྱི་ཕུང་པོ། རྣམ་པར་ཤེས་པའི་ཕུང་པོ་དང་བཅས་ཕུང་
པོ་ལྔ་རུ་དབྱེ་བ་དང་། གཟུགས་ཤེས་ལྡན་མིན་འདུ་བྱེད་གསུམ་དུ་དབྱེ་བ་
དང་། རྒྱུ་དང་འབྲས་བུ་གཉིས་སུ་དབྱེ་བ་སོགས་དབྱེ་ཚུལ་དུ་མ་ཡོད་ལ། །
ཕུང་པོ་ལྔར་དབྱེ་བ་དང་གཟུགས་ཤེས་ལྡན་མིན་གསུམ་དུ་དབྱེ་བ་ནི་དབྱེ་་་
44



ཚུལ་རྒྱས་བསྡུས་ཀྱི་ཁྱད་པར་ཙམ་ལས། དོན་གྱི་ཆ་ནས་ཁྱད་པར་མེད་དེ།
གཟུགས་ཀྱི་ཕུང་པོ་དེ་གཟུགས་ཤེས་ལྡན་མིན་འདུ་བྱེད་གསུམ་དུ་དབྱེ་བའི་
གཟུགས་དང་དོན་གཅིག་ཡིན་ཞིང་། ཚོར་བའི་ཕུང་པོ་དང་། འདུ་ཤེས་ཀྱི་
ཕུང་པོ་དང་། འདུ་བྱེད་ཀྱི་ཕུང་པོའི་ནང་གསེས་མཚུངས་ལྡན་འདུ་བྱེད་
དང་། རྣམ་པར་ཤེས་པའི་ཕུང་པོ་རྣམས་གཟུགས་ཤེས་ལྡན་མིན་གསུམ་དུ་
དབྱེ་བའི་ཤེས་པ་ཡིན་ནོ། །འདུ་བྱེད་ཀྱི་ཕུང་པོའི་ནང་གསེས་མཚུངས་ལྡན་
མ་ཡིན་པའི་འདུ་བྱེད་དེ་གཟུགས་ཤེས་ལྡན་མིན་གསུམ་དུ་དབྱེ་བའི་ལྡན་་་་་
མིན་འདུ་བྱེད་ཉིད་ཡིན་ནོ། །རྒྱུ་དང་འབྲས་བུ་དང་དངོས་པོ་གསུམ་དོན་
གཅིག་ཡིན་པས་ཕུང་པོ་ལྔ་པོ་གང་རུང་ཡིན་ན་རྒྱུ་དང་འབྲས་བུ་གཉིས་ཀ་
ཡིན་པས་ཁྱབ་བོ། །
ཞར་ལ་དངོས་པོ་མ་ཡིན་པ་བཤད་པ། དངོས་མེད་དང་། མ་བྱས་པ་
དང་། འདུས་མ་བྱས་དང་། དངོས་པོ་མ་ཡིན་པ་རྣམས་དོན་གཅིག དོན་
བྱེད་ནུས་སྟོང་དངོས་མེད་ཀྱི་མཚན་ཉིད། མ་སྐྱེས་པ་མ་བྱས་པའི་མཚན་
ཉིད། རང་རྒྱུ་ལས་མ་སྐྱེས་པ་འདུས་མ་བྱས་ཀྱི་མཚན་ཉིད། དེ་རྣམས་ཀྱི་
མཚན་གཞི་ནི། ཤེས་བྱ། ནམ་མཁའ། རི་བོང་རྭ་ལྟ་བུའོ། །
གསུམ་པ། མཐའ་ཅུང་ཟད་དཔྱད་པ།
ཤེས་བྱ་རྟག་པ་ཡིན་ཡང་། ཤེས་བྱ་ཡིན་ན་རྟག་པ་ཡིན་པས་མ་ཁྱབ་སྟེ།
བུམ་པ་ཤེས་བྱ་ཡིན་པ་གང་ཞིག རྟག་པ་མ་ཡིན་པའི་ཕྱིར། ཤེས་བྱ་ཡིན་ན་



རྟག་པ་མ་ཡིན་པས་ཀྱང་མ་ཁྱབ་སྟེ། བུམ་པའི་ལྡོག་པ་ཤེས་བྱ་ཡིན་པ་གང་
ཞིག རྟག་པ་ཡིན་པའི་ཕྱིར། ཁྱོད་རྟག་པ་ཡིན་ན། ཁྱོད་ཡིན་ན་རྟག་པ་ཡིན་
པས་མ་ཁྱབ་སྟེ། ཤེས་བྱ་རྟག་པ་ཡིན་ཡང་། ཤེས་བྱ་ཡིན་ན་རྟག་པ་ཡིན་
པས་མ་ཁྱབ་པ་གང་ཞིག བུམ་པའི་ལྡོག་པ་རྟག་པ་ཡིན་ཡང་བུམ་པའི་ལྡོག་
པ་ཡིན་ན་རྟག་པ་མ་ཡིན་པས་ཁྱབ་པའི་ཕྱིར། འདུས་མ་བྱས་ཡིན་ན་རྟག་པ་
ཡིན་པས་མ་ཁྱབ་སྟེ། རི་བོང་རྭ་འདུས་མ་བྱས་ཡིན་ཡང་རྟག་པ་མ་ཡིན་
པའི་ཕྱིར། རྟགས་ཟུར་དང་པོ་གྲུབ་སྟེ། རང་རྒྱུ་ལས་མ་སྐྱེས་པ་ཡིན་པའི་
ཕྱིར། ཁྱབ་སྟེ། དེ་འདུས་མ་བྱས་ཀྱི་མཚན་ཉིད་ཡིན་པའི་ཕྱིར། རྟགས་ཟུར་
གཉིས་པ་གྲུབ་སྟེ། དེ་ཆོས་དང་སྐད་ཅིག་མ་མ་ཡིན་པའི་གཞི་མཐུན་པ་མ་
ཡིན་པའི་ཕྱིར་ཏེ་ཆོས་མ་ཡིན་པའི་ཕྱིར། འདུས་མ་བྱས་ཡིན་ན་རྟག་པ་མ་
ཡིན་པས་མ་ཁྱབ་སྟེ། ཤེས་བྱ་དང་བུམ་པའི་ལྡོག་པ་སོགས་འདུས་མ་བྱས་
ཀྱང་ཡིན་རྟག་པ་ཡང་ཡིན་པའི་ཕྱིར། དང་པོ་གྲུབ་སྟེ། འདུས་མ་བྱས་ཀྱི་ཆོས་
ཡིན་པའི་ཕྱིར། དེར་ཐལ། རང་རྒྱུ་ལས་མ་སྐྱེས་པའི་ཆོས་ཡིན་པའི་ཕྱིར།
ཁྱབ་སྟེ། དེ་འདུས་མ་བྱས་ཀྱི་ཆོས་ཀྱི་མཚན་ཉིད་ཡིན་པའི་ཕྱིར། གཞི་གྲུབ་
ན། དངོས་པོ་ཡིན་པས་མ་ཁྱབ་སྟེ། ཤེས་བྱ་གཞི་གྲུབ་ཀྱང་དངོས་པོ་མ་ཡིན་
པའི་ཕྱིར། གཞི་གྲུབ་ན་དངོས་པོ་མ་ཡིན་པས་ཀྱང་མ་ཁྱབ་སྟེ། བུམ་པ་གཞི་
གྲུབ་ཀྱང་དངོས་པོ་ཡིན་པའི་ཕྱིར། རྟག་པ་མ་ཡིན་ན་མི་རྟག་པ་ཡིན་པས་
མ་ཁྱབ་སྟེ། རི་བོང་རྭ་རྟག་པ་མ་ཡིན་པ་གང་ཞིག མི་རྟག་པ་ཡང་མ་ཡིན་
པའི་ཕྱིར། རྟགས་རེ་རེ་ནས་གྲུབ་སྟེ། མེད་ངེས་ཡིན་པའི་ཕྱིར། དེ་བཞིན་དུ་
ནy



མི་རྟག་པ་མ་ཡིན་ན་རྟག་པ་ཡིན་པས་མ་ཁྱབ་པའང་ཤེས་སླའོ། །མི་རྟག་པ་
ཁྱོད་ཡིན་ན། ཁྱོད་ཡིན་ན་མི་རྟག་པ་ཡིན་པས་མ་ཁྱབ་སྟེ། མི་རྟག་པ་ཤེས་
བྱ་ཡིན་ཡང་། ཤེས་བྱ་ཡིན་ན་མི་རྟག་པ་ཡིན་པས་མ་ཁྱབ་པའི་ཕྱིར། ཁྱོད་
དངོས་པོ་ཡིན་ན། ཁྱོད་ཀྱི་ཡིན་པ་ཡོད་པས་མ་ཁྱབ་སྟེ། ཀ་བུམ་གཉིས་
དངོས་པོ་ཡིན་ཡང་། ཀ་བུམ་གཉིས་ཀྱི་ཡིན་པ་མེད་པའི་ཕྱིར་རོ། །
ས་བཅད་གསུམ་པ། དངོས་པོ་ལ་ཕུང་པོ་ལྔར་དབྱེ་བ་
ལས་གཟུགས་ཀྱི་ཕུང་པོ་བཤད་པ།
དང་པོ། གཟུགས་ཀྱི་མཚན་ཉིད་དང་དབྱེ་བ་སྤྱིར་བསྟན་པ།
གཟུགས་སུ་རུང་བ་གཟུགས་ཀྱི་མཚན་ཉིད། སྒྲ་བཤད་ནི་བྱེ་བྲག་སྨྲ་བ་
དང་མདོ་སྡེ་བའི་ལུགས་ལ། འབྱུང་བ་དང་འབྱུང་འགྱུར་གྱི་དངོས་པོ་ནང་
ཕན་ཚུན་གཅིག་གིས་གཅིག་ལ་རེག་ཅིང་གཟུགས་ནས་གནོད་བྱར་རུང་་་་་་
བས་གཟུགས་སུ་རུང་བ་ཞེས་པའོ། །སེམས་ཙམ་པ་ཡན་ཆད་ཀྱིས་བུམ་པ་
སོགས་གཟུགས་འགའ་ཞིག་ནི་འབྱུང་བ་ནང་ཕན་ཚུན་གྱིས་གཟུགས་ཤིང་་་་
གནོད་བྱར་རུང་བས་ན་རེག་པའི་གཟུགས་སུ་རུང་བ་དང་། སངས་རྒྱས་ཀྱི་
གཟུགས་སྐུ་སོགས་གཟུགས་ཕལ་ཆེར་ནི་འདི་ན་འདིའོ་ཞེས་དང་ཡ་གི་ན་་་་་
དེའོ་ཞེས་སོགས་ཕྱོགས་ཆ་ཅན་ཞིག་ངོས་བཙུགས་ནས་གཟུང་ཞིང་སྟོན་དུ་
ཡོད་པའི་དངོས་པོ་ཡིན་པས་ཡུལ་དཔྱད་པའི་གཟུགས་སུ་རུང་བ་ཡིན་ཞེས་



བྱའོ། །གྲུབ་མཐའ་བཞི་ཀའི་ལུགས་ལ་གཟུགས་དང་གཟུགས་ཀྱི་ཕུང་བོ་
དོན་གཅིག དུ་མ་སྤུངས་པའི་གཟུགས་སུ་རུང་བ་གཟུགས་ཀྱི་ཕུང་པོའི་
མཚན་ཉིད། མཚན་གཞི་ནི་སྒྲ་དང་བུམ་པ་ལྟ་བུའོ། །
མདོ་སྡེ་བས་གཟུགས་དང་བེམ་པོ་གཉིས་དོན་གཅིག་པར་བཞེད།
རྡུལ་དུ་གྲུབ་པ་བེམ་པོའི་མཚན་ཉིད། རྡུལ་དུ་གྲུབ་པ་ཞེས་པ་ནི་རང་ཉིད་
རྡུལ་རྫས་ཡིན་པ་ལ་བྱེད་པ་ཡིན་ནོ། །བེམ་པོ་ལ་དབྱེ་ན་རྡུལ་ཕྲ་རབ་དང་
རྡུལ་རགས་པ་གཉིས། གཟུགས་ཅན་གྱི་མཐར་ཐུག་ཆུང་བ་རྡུལ་ཕྲ་རབ་ཀྱི་
མཚན་ཉིད། རང་གི་བདག་ཉིད་དུ་གྱུར་པའི་ཕྱོགས་ཆ་དང་བཅས་པའི་རྡུལ་
དེ་རྡུལ་རགས་པའི་མཚན་ཉིད། མཚན་གཞི་ནི་བུམ་པ་དང་རྡུལ་རྫས་
བརྒྱད་འདུས་ཀྱི་གོང་བུ་ལྟ་བུའོ། །གཟུགས་ཀྱི་ཕུང་པོ་ལ་དབྱེ་ན་མིག་སོགས་
དབང་པོ་ལྔ་དང་གཟུགས་སོགས་དོན་ལྔ་སྟེ་བཅུ་དང་། རྣམ་པར་རིག་བྱེད་
མ་ཡིན་པའི་གཟུགས་དང་བཅུ་གཅིག་ཏུ་ཡོད་པར་མངོན་པ་མཛོད་ལས་་་་
གསུངས་པ་དང་། མིག་སོགས་དབང་པོ་ལྔ་དང་། གཟུགས་སོགས་དོན་ལྔ་
སྟེ་བཅུ། ཆོས་ཀྱི་སྐྱེ་མཆེད་པའི་གཟུགས་དང་བཅུ་གཅིག་ཏུ་ཡོད་པར་མངོན་
པ་ཀུན་བཏུས་ལས་གསུངས་སོ། །མིག་སོགས་དབང་པོ་ལྔ་ལ་ནང་གི་
གཟུགས་ཞེས་དང༌། གཟུགས་སོགས་དོན་ལྔ་ལ་ཕྱིའི་གཟུགས་ཞེས་བརྗོད་
དོ། །
གཉིས་པ། ནང་གི་གཟུགས་བཤད་པ།
4s



སྐྱེས་བུའི་ཤེས་རྒྱུད་ཀྱིས་བསྡུས་པའི་གཟུགས་དེ་ནང་གི་གཟུགས་ཀྱི་་
མཚན་ཉིད། ནང་གི་གཟུགས་དང་དབང་པོ་ལྔའི་གཟུགས་དོན་གཅིག །
རང་འབྲས་དབང་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པའི་་་་་་
རིགས་སུ་གནས་པའི་ནང་གི་གཟུགས་ཅན་དྭངས་པ་དེ། རང་དབང་པོ་
གཟུགས་ཅན་པའི་མཚན་ཉིད། ནང་གི་གཟུགས་ལ་དབྱེ་ན་ལྔ་ཡོད་དེ། མིག་
གི་དབང་པོ། རྣ་བའི་དབང་པོ། སྣའི་དབང་པོ། ལྕེའི་དབང་པོ། ལུས་ཀྱི་
དབང་པོ་དང་ལྔ་ཡོད་པའི་ཕྱིར། །
(དང་པོ） མིག་གི་དབང་པོ་ནི། རང་འབྲས་མིག་ཤེས་ཀྱི་ཐུན་མོང་མ་
ཡིན་པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་
དྭངས་པ་དེ། མིག་དབང་གི་མཚན་ཉིད། མཚན་གཞི་ནི་མིག་གི་དབང་རྟེན་
གྱི་གོ་སར་དབྱིབས་ཟར་མའི་མེ་ཏོག་ལྟར་ཆགས་པའི་གཟུགས་ཤིན་ཏུ་་་་་་་
དྭངས་པ་དེའོ། །མཚན་ཉིད་ཀྱི་སྒྲ་དོན་ནི། མིག་དབང་ནི་རང་འབྲས་མིག་
ཤེས་ཀྱི་རྒྱུ་ཡིན་ལ། སྣ་ཤེས་སོགས་འཇུག་ཤེས་གཞན་དང་ཐུན་མོང་གི་རྒྱུ་མ་
ཡིན་པར་རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་ཏེ།
མེད་ན་མི་འབྱུང་བའི་རྒྱུ་བྱེད་པའི་རིགས་སུ་གནས་པའོ། །མཚན་ཉིད་ཀྱི་
ཟུར་དུ་རིགས་སུ་གནས་པ་ཞེས་པས་དེ་མཚུངས་ཀྱི་མིག་དབང་དེ་མིག་་་་་་
དབང་ཡིན་པར་སྡུད་པ་ཡིན་ཏེ། དེ་མཚུངས་ཀྱི་མིག་དབང་དེ་ནང་གི་
གཟུགས་ཅན་དྭངས་པ་ཡིན་ཡང་རང་འབྲས་མིག་ཤེས་ཀྱི་བདག་རྐྱེན་མ་་་་
ཡིན་ཏེ། དེས་འབྲས་བུ་མིག་ཤེས་མི་སྐྱེད་པའི་ཕྱིར། དེས་རང་འབྲས་མིག་
49



ཤེས་ཀྱི་བདག་རྐྱེན་མི་བྱེད་ཀྱང་། མིག་དབང་དང་རིགས་འདྲ་བས་རིགས་
སུ་གནས་པ་ཞེས་བརྗོད་དོ། །མིག་དབང་དང་། མིག་དང་། མིག་གི་སྐྱེ་
མཆེད་དང་། མིག་གི་ཁམས་བཞི་དོན་གཅིག མིག་དབང་ལ་དབྱེ་ན་རྟེན་
བཅས་ཀྱི་མིག་དབང་དང་། དེ་མཚུངས་ཀྱི་མིག་དབང་གཉིས་ཡོད། མིག་
དབང་གང་ཞིག རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་
བྱེད་པ་དེ་རྟེན་བཅས་ཀྱི་མིག་དབང་གི་མཚན་ཉིད། མཚན་གཞི་ནི་མིག་
ཤེས་ཀྱིས་གཟུགས་ལ་ལྟ་བཞིན་པའི་མིག་དབང་ངོ༌། །མིག་དབང་གང་ཞིག
རང་འབྲས་མིག་ཤེས་ཀྱི་ཐུན་མོང་མ་ཡིན་པའི་བདག་རྐྱེན་མི་བྱེད་པ་དེ། དེ་
མཚུངས་ཀྱི་མིག་དབང་གི་མཚན་ཉིད། མཚན་གཞི་ནི་གཉིད་ལོག་པའི་
སྐབས་ཀྱི་མིག་དབང་ལྟ་བུའོ། །
(གཉིས་པ） རྣ་བའི་དབང་པོ་ནི། རང་འབྲས་རྣ་ཤེས་ཀྱི་ཐུན་མོང་མ་
ཡིན་པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་
དྭངས་པ་དེ། རྣ་བའི་དབང་པོའི་མཚན་ཉིད། མཚན་གཞི་ནི། དབང་རྟེན་རྣ་
སྦུག་གི་ནང་དུ་དབྱིབས་གྲོ་ག་གཅུས་ནས་བཅད་པ་ལྟ་བུའི་གཟུགས་དྭངས་
པ་དེའོ། །རྣ་དབང་དང་། རྣ་བ་དང་། རྣ་བའི་སྐྱེ་མཆེད་དང་། རྣ་བའི་
ཁམས་རྣམས་དོན་གཅིག་གོ །རྣ་དབང་ལ་དབྱེ་ན། རྟེན་བཅས་ཀྱི་རྣ་དབང་
དང་། དེ་མཚུངས་ཀྱི་རྣ་དབང་གཉིས། མཚན་ཉིད་ནི་མིག་དབང་གི་སྐབས་
དང་འདྲ། མཚན་གཞི་ནི་རིམ་པ་ལྟར། སྒྲ་ཐོས་བཞིན་པའི་སྐབས་ཀྱི་རྣ་
དབང་དང་། གཉིད་ལོག་པའི་སྐབས་ཀྱི་རྣ་དབང་ལྟ་བུའོ། །



（གསུམ་པ)སྣའི་དབང་པོ་ནི། རང་འབྲས་སྣ་ཤེས་ཀྱི་ཐུན་མོང་མ་ཡིན་
པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་་་་་་་
དྭངས་པ་དེ་སྣ་དབང་གི་མཚན་ཉིད། མཚན་གཞི་ནི། སྣའི་གདོང་རྒྱུད་
གཉིས་ན་ཟངས་ཁབ་གཤིབ་པ་ལྟ་བུའི་གཟུགས་དྭངས་པ་དེའོ། །སྣ་དབང་
དང་། སྣ་དང་། སྣའི་སྐྱེ་མཆེད་དང་། སྣའི་ཁམས་རྣམས་དོན་གཅིག སྣ་
དབང་ལ་དབྱེ་ན་རྟེན་བཅས་ཀྱི་སྣ་དབང་དང་དེ་མཚུངས་ཀྱི་སྣ་དབང་་་་་་
གཉིས། མཚན་ཉིད་མིག་དབང་གི་སྐབས་དང་འདྲ། མཚན་གཞི་ནི་རིམ་པ་
ལྟར། དྲི་སྣོམ་བཞིན་པའི་སྐབས་ཀྱི་སྣ་དབང་དང་གཉིད་ལོག་པའི་སྐབས་ཀྱི་
སྣ་དབང་ལྟ་བུའོ། །
(བཞི་བ)ལྕེའི་དབང་པོ་ནི། རང་འབྲས་ལྕེ་ཤེས་ཀྱི་ཐུན་མོང་མ་ཡིན་
པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་་་་་་་་
དྭངས་པ་དེ་ལྕེ་དབང་གི་མཚན་ཉིད། མཚན་གཞི་ནི་ལྕེའི་དབང་རྟེན་གྱི་
སྟེང་དུ་ཟླ་ཕྱེད་གཉིས་གཤིབ་པ་ལྟ་བུའི་གཟུགས་དྭངས་པ་དེའོ། །ལྕེ་དབང་
དང༌། ལྕེ་དང་། ལྕེའི་སྐྱེ་མཆེད་དང་། ལྕེའི་ཁམས་རྣམས་དོན་གཅིག ལྕེ་
དབང་ལ་དབྱེ་ན་རྟེན་བཅས་ཀྱི་ལྕེ་དབང་དང་དེ་མཚུངས་ཀྱི་ལྕེ་དབང་་་་་་
གཉིས། མཚན་ཉིད་མིག་དབང་གི་སྐབས་དང་འདྲ། མཚན་གཞི་རིམ་པ་
ལྟར། རོ་མྱོང་བཞིན་པའི་སྐབས་ཀྱི་ལྕེ་དབང་དང་གཉིད་ལོག་པའི་སྐབས་
ཀྱི་ལྕེ་དབང་ལྟ་བུའོ། །
(ལྔ་བ)ལུས་ཀྱི་དབང་པོ་ནི། རང་འབྲས་ལུས་ཤེས་ཀྱི་ཐུན་མོང་མ་ཡིན་



པའི་བདག་རྐྱེན་བྱེད་པའི་རིགས་སུ་གནས་པའི་ནང་གི་གཟུགས་ཅན་་་་་་་
དྭངས་པ་དེ། ལུས་དབང་གི་མཚན་ཉིད། མཚན་གཞི་ནི་ལུས་ཀྱི་ཕྱི་ནང་
སྟོད་སྨད་ཐམས་ཅད་ཀྱི་ཤ་རུས་པགས་པ་སོགས་ལ་རེག་བྱ་མྱོང་བའི་རྡུལ་་་་
རྫས་ཤིན་ཏུ་དྭངས་པས་ལུས་ཀྱི་དབྱིབས་བཞིན་དུ་ཁྱབ་ཡོད་པ་དེའོ། །ལུས་
དབང་དེས་སྐྲ་སེན་གྱི་རྩེ་དང་ཁྲག་མཆིལ་སྣབས་བཤང་གཅི་སོགས་ལ་མ་་་་
ཁྱབ་སྟེ། དེ་དག་ལ་ཕན་གནོད་བྱས་པས་ལུས་ཤེས་ལ་བདེ་སྡུག་འབྱུང་བ་
མེད་པའི་ཕྱིར། ལུས་དབང་དང་། ལུས་དང་། ལུས་ཀྱི་སྐྱེ་མཆེད་དང་། ལུས་
ཀྱི་ཁམས་རྣམས་དོན་གཅིག ལུས་དབང་ལ་དབྱེ་ན་རྟེན་བཅས་ཀྱི་ལུས་
དབང་དང་དེ་མཚུངས་ཀྱི་ལུས་དབང་གཉིས། ལུས་དབང་གང་ཞིག རང་
འབྲས་ལུས་ཤེས་ཀྱི་ཐུན་མོང་མ་ཡིན་པའི་བདག་རྐྱེན་བྱེད་པ་དེ་རྟེན་བཅས་
ཀྱི་ལུས་དབང་གི་མཚན་ཉིད། མཚན་གཞི་ནི། རེག་བྱ་མྱོང་བཞིན་པའི་
སྐབས་ཀྱི་ལུས་དབང་ལྟ་བུ། ལུས་དབང་གང་ཞིག རང་འབྲས་ལུས་ཤེས་ཀྱི་
ཐུན་མོང་མ་ཡིན་པའི་བདག་རྐྱེན་མི་བྱེད་པ་དེ། དེ་མཚུངས་ཀྱི་ལུས་དབང་
གི་མཚན་ཉིད། མཚན་གཞི་ནི་གཉིད་ལོག་པའི་སྐབས་ཀྱི་ལུས་དབང་ལྟ་
བུའོ། །
སེམས་ཙམ་པས་རྡུལ་རྫས་ལས་གྲུབ་པའི་དབང་པོ་གཟུགས་ཅན་པ་་་་
ཁས་མི་ལེན་པས་རྣམ་ཤེས་སྔ་མའི་སྟེང་གི་རང་འབྲས་དབང་ཤེས་ཕྱི་མ་་་་་
སྐྱེད་པའི་ནུས་པ་དེ་དབང་པོ་ལ་འཇོག དེ་ཤེས་པ་གཟུགས་ཀྱི་རྣམ་ལྡན་དུ་
སྐྱེད་པའི་ནུས་པ་ཡིན་པས་གཟུགས་ཅན་དུ་འདོད་དོ། །



གསུམ་པ། ཕྱིའི་གཟུགས་བཤད་པ།
སྐྱེས་བུའི་ཤེས་རྒྱུད་ཀྱིས་མ་བསྡུས་པའི་གཟུགས་དེ་ཕྱིའི་གཟུགས་ཀྱི་་་༌་
མཚན་ཉིད། ཕྱིའི་གཟུགས་ལ་དབྱེ་ན་ལྔ་ཡོད་དེ། གཟུགས་ཀྱི་སྐྱེ་མཆེད་
དང་། སྒྲའི་སྐྱེ་མཆེད། དྲིའི་སྐྱེ་མཆེད། རོའི་སྐྱེ་མཆེད། རེག་བྱའི་སྐྱེ་མཆེད་
དང་ལྔ་ཡོད།
(དང་པོ)གཟུགས་ཀྱི་སྐྱེ་མཆེད་ནི། མིག་ཤེས་ཀྱི་གཟུང་བྱ་གཟུགས་ཀྱི་
སྐྱེ་མཆེད་ཀྱི་མཚན་ཉིད། སྒྲ་བཤད་ནི། ཆོས་གང་ཡིན་ཡང་སྤྱིའི་མིག་ཤེས་
ལ་སྣང་བའི་ཆོས་ཙམ་མ་ཡིན་པར་མིག་ཤེས་ཀྱི་གཟུང་བྱར་གྱུར་པའམ་སྤྱོད་
ཡུལ་དུ་གྱུར་པ་སྟེ་རྟོགས་བྱར་གྱུར་པའི་གཟུགས་དེ་གཟུགས་ཀྱི་སྐྱེ་མཆེད་་་་
ཡིན་ཞེས་པའོ། །མཚན་གཞི་ནི་དཀར་པོའི་ཁ་དོག་དང་། སྤྲིན་ལྟ་བུའོ། །
ཕྱིའི་གཟུགས་ལྔའི་དང་པོའི་གཟུགས་དང་། དོན་ལྔའི་ཡ་གྱལ་དུ་གྱུར་པའི་
གཟུགས་དང་། གཟུགས་ཀྱི་སྐྱེ་མཆེད་དང་། གཟུགས་ཀྱི་ཁམས་རྣམས་དོན་
གཅིག་གོ །
གཟུགས་ཀྱི་སྐྱེ་མཆེད་ལ་དབྱེ་ན་ཁ་དོག་གི་གཟུགས་དང་དབྱིབས་ཀྱི་་་་
གཟུགས་གཉིས། ཁ་དོག་གི་མཚན་ཉིད་ཡོད་དེ་མདོག་ཏུ་རུང་བ་དེ་ཡིན་
པའི་ཕྱིར། དབྱེ་ན་རྩ་བའི་ཁ་དོག་དང་ཡན་ལག་གི་ཁ་དོག་གཉིས། རྩ་བའི་
ཁ་དོག་བཞི་ཡོད་དེ། སྔོན་པོ་དང་། སེར་པོ་དང་། དཀར་པོ་དང་། དམར་
པོ་སྟེ་བཞི་ཡོད་པའི་ཕྱིར། ཡན་ལག་གི་ཁ་དོག་ལ་བརྒྱད་ཡོད་དེ། སྤྲིན་དང་།



དུ་བ་དང་། རྡུལ་དང་། ཁུག་སྣ་དང་། སྣང་བ་དང་། མུན་པ་དང་། གྲིབ་མ་
དང༌། ཉི་མའི་འོད་ཟེར་ཏེ་བརྒྱད་ཡོད་པའི་ཕྱིར། དེ་དག་ལས་རྡུལ་ནི་རྡུལ་
སྤྱི་མ་ཡིན་པར་རླུང་ནག་འཚུབ་མའི་རྡུལ་དང་བར་སྣང་ལ་མུན་པ་འཐིབས་
པའི་རྡུལ་སོགས་སོ། །ཁུག་སྣ་ནི་ལྷོ་འུར་མ་དང་། སྣང་བ་ནི་ཟླ་བ་དང་།
སྐར་མ་དང་། མེ་དང་། ནོར་བུ་ལ་སོགས་པའི་འོད་ལྟ་བུའོ། །མུན་པ་དང་
གྲིབ་མ་གཉིས་ཀྱི་ཁྱད་པར་ནི། གཉིས་ཀ་ཁ་དོག་ནག་པོ་ཡིན་པ་འདྲ་ཡང་།
རང་ནང་ན་ཡོད་པའི་གཟུགས་མིག་ཤེས་ལ་སྣང་ཐུབ་པ་ནི་གྲིབ་མ་དང་།
རང་ནང་གི་གཟུགས་མིག་ཤེས་ལ་སྣང་མི་ཐུབ་པ་མུན་པར་འཇོག་པ་ཡིན་
ནོ། །
དབྱིབས་སུ་རུང་བ་དབྱིབས་ཀྱི་མཚན་ཉིད། དབྱེ་ན། རིང་བོ་དང་།
ཐུང་ངུ་དང་། ལྷམ་པ་དང་། ཟླུམ་པོ་དང་། མཐོ་བ་དང་། དམའ་བ་དང་།
ཕྱ་ལེ་བ་དང་། ཕྱ་ལེ་བ་མ་ཡིན་པ་དང་བརྒྱུད་ཡོད། དེ་དག་ལས་ལྷམ་པ་
ཞེས་པ་ནི་གྲུ་བཞི་ལྟ་བུའི་དབྱིབས་ལ་བྱ། ཟླུམ་པོ་ནི་གོར་གོར་རམ་སྒོ་ང་ལྟ་
བུའི་དབྱིབས་དང་། ཕྱ་ལེ་བ་ནི་ངོས་མཉམ་པའི་དབྱིབས་དང་། ཕྱ་ལེ་བ་མ་
ཡིན་པ་ནི་ངོས་མི་མཉམ་པའི་དབྱིབས་ལྟ་བུའོ། །ཁ་དོག་དང་དབྱིབས་
གཉིས་ལ་ཡིན་མིན་གྱི་མུ་བཞི་ཡོད་དེ། ཁ་དོག་ཡིན་ལ་དབྱིབས་མ་ཡིན་པའི་
མུ་ནི་རྩ་བའི་ཁ་དོག་བཞི་ལྟ་བུ། དབྱིབས་ཡིན་ལ་ཁ་དོག་མ་ཡིན་པའི་མུ་ནི་
རིང་བོ་དང་ཐུང་ངུ་། ལྷམ་པ་དང་ཟླུམ་པོ་བཞི་ལྟ་བུ། གཉིས་ཀ་ཡིན་པའི་
མུ་ནི་སྤྲིན་དང་དུ་བ། རྡུལ་དང་ཁུག་སྣ་བཞིའོ། །གཉིས་ཀ་མ་ཡིན་པའི་མུ་



ནི་ས་ཆུ་མེ་རླུང་ལྟ་བུའོ། །ཁ་དོག་དང་དབྱིབས་གཉིས་མིག་གི་ཡུལ་དུ་
བསྟན་དུ་ཡོད་པའི་རྒྱུ་མཚན་གྱིས་དེ་གཉིས་ལ་བསྟན་ཡོད་ཀྱི་གཟུགས་ཞེས་
བརྗོད་དོ། །
དེ་ལ་མཐའ་ཅུང་ཟད་དཔྱད་ན། ཁ་དོག་དང་དབྱིབས་གང་རུང་ཡིན་
ན་གཟུགས་ཀྱི་སྐྱེ་མཆེད་ཡིན་པས་མ་ཁྱབ་སྟེ། རྡུལ་ཕྲ་རབ་ཀྱི་ཁ་དོག་དང་
དབྱིབས་གཉིས། ཁ་དོག་དང་དབྱིབས་ཡིན་ཡང་གཟུགས་ཀྱི་སྐྱེ་མཆེད་མ་
ཡིན་པའི་ཕྱིར་ཏེ། མིག་ཤེས་ཀྱི་གཟུང་བྱ་མ་ཡིན་པའི་ཕྱིར། དེར་ཐལ། རྡུལ་
ཕྲ་རབ་ཀྱི་ཁ་དོག་དང་དབྱིབས་གཉིས་སོ་སྐྱེའི་མིག་གིས་གཟུང་མི་ནུས་པའི་
ཕྱིར་རོ། །རྡུལ་ཕྲ་རབ་ཀྱི་དབྱིབས་ནི་ཟླུམ་པོ་ཁོ་ནར་ངེས་སོ། །ཁ་དོག་ནི་སྣ་
ཚོགས་པ་ཡིན་པར་དུལ་བ་ལྷས་གསུངས་སོ། །གཟུགས་ཀྱི་སྐྱེ་མཆེད་ཡིན་ན།
ཁ་དོག་བཅུ་གཉིས་གང་རུང་དང་དབྱིབས་བརྒྱད་པོ་གང་རུང་ཡིན་པས་མ་
ཁྱབ་སྟེ། ལྗང་གུ་དང་ནག་པོ་སོགས་གཟུགས་ཀྱི་སྐྱེ་མཆེད་ཡིན་ལ། ཁ་དོག་
བཅུ་གཉིས་པོ་གང་རུང་མ་ཡིན་པ་གང་ཞིག དབྱིབས་གཟུགས་བརྒྱད་པོ་
གང་རུང་མ་ཡིན་པའི་ཕྱིར་རོ། །སྤྲིན་དཀར་པོའི་ཁ་དོག་དཀར་པོ་ཡིན་ཕྱིར་
རྩ་བའི་ཁ་དོག་ཏུ་འདོད་པ་དང༌། རྩ་བ་དང་ཡན་ལག་གི་ཁ་དོག་གཉིས་
ཀར་འདོད་པ་ཡོད་ཀྱང་། སྤྲིན་དཀར་པོ་སྤྲིན་ཡིན་ཕྱིར་ཡན་ལག་གི་ཁ་དོག་
ཡིན་གྱི། རྩ་བའི་ཁ་དོག་མ་ཡིན་ནོ། །ཟླ་འོད་དཀར་པོ་དང་ནོར་བུའི་འོད་
དམར་པོ་ཡང་ཡན་ལག་གི་ཁ་དོག་ཡིན་ཏེ། སྣང་བ་ཡིན་པའི་ཕྱིར། རྟ་
དཀར་པོའི་ཁ་དོག་དཀར་པོ་ཡིན་ཡང་རྟ་དཀར་པོ་དཀར་པོ་མ་ཡིན་ཏེ། རྟ་



དཀར་པོ་ཁ་དོག་མ་ཡིན་པའི་ཕྱིར་ཏེ་གཟུགས་མ་ཡིན་པའི་ཕྱིར། དེར་ཐལ།
ལྡན་མིན་འདུ་བྱེད་ཡིན་པའི་ཕྱིར་ཏེ་རྟ་ཡིན་པའི་ཕྱིར། དེ་ཡང་། རྒྱ་ནག་གི་
རིགས་པ་སྨྲ་བ་གུང་སུང་ལུང་ཞེས་པའི་མཁས་པ་ཆེན་པོ་ཞིག་གིས།
རྟ་དཀར་པོ་རྟ་མ་ཡིན་པར་སྨྲ་བ་ནི་རྟ་དཀར་པོ་དང་རྟ་གཉིས་ཐ་དད་ཡིན་
པ་ནན་ཏུ་བཟུང་སྟེ་ཆོས་དང་ཆོས་ཅན་གྱི་འབྲེལ་བ་འཁྲུལ་བའི་སྐྱོན་དུ་་་་་
སྣང་ངོ་། །
(གཉིས་པ） སྒྲའི་སྐྱེ་མཆེད་ནི། རྣ་ཤེས་ཀྱི་མཉན་བྱ་སྒྲའི་སྐྱེ་མཆེད་ཀྱི་
མཚན་ཉིད། སྒྲ་དང་། སྒྲའི་སྐྱེ་མཆེད་དང་། སྒྲའི་ཁམས་རྣམས་དོན་གཅིག
སྒྲ་ལ་རྩ་བའི་རྒྱུའི་སྒོ་ནས་དབྱེ་ན་གཉིས་ཏེ། ཟིན་པའི་འབྱུང་བ་ལས་གྱུར་
པའི་སྒྲ་དང་། མ་ཟིན་པའི་འབྱུང་བ་ལས་གྱུར་པའི་སྒྲ་གཉིས། དེ་ལ་ཟིན་མ་
ཟིན་གྱི་དོན་ནི། དབང་པོས་ཟིན་མ་ཟིན་ལ་བྱེད་པ་ཡིན་ཞིང་། སྒྲའི་རྒྱུར་
གྱུར་པའི་འབྱུང་བ་དེ་དབང་པོས་ཟིན་མ་ཟིན་ལ་བྱེད་པ་ཡིན་པས། དབང་
པོས་ཟིན་པའི་འབྱུང་བ་ལས་སྐྱེས་པའི་སྒྲ་ནི་ཟིན་པའི་སྒྲ་སྟེ། དཔེར་ན།
སྐྱེས་བུའི་ངག་གི་སྒྲ་དང་། སྐྱེས་བུས་ཐལ་མོ་བརྡབ་པའི་སྒྲ་ལྟ་བུའོ། །སྐྱེས་
བུས་ཐལ་མོ་བརྡབ་པའི་སྒྲ་ཆོས་ཅན། ཟིན་པའི་འབྱུང་བ་ལས་གྱུར་པའི་སྒྲ་
ཡིན་ཏེ། ཁྱོད་ཀྱི་རྒྱུར་གྱུར་པའི་ཐལ་མོའི་གོ་བའི་འབྱུང་བ་བཞི་བོ་ལུས་
དབང་གིས་ཟིན་པ་གང་ཞིག ཁྱོད་དེ་ལས་འབྱུང་བ་སྟེ་སྐྱེས་པའི་སྒྲ་ཡིན་
པའི་ཕྱིར། དབང་པོས་མ་ཟིན་པའི་འབྱུང་བ་ལས་སྐྱེས་པའི་སྒྲ་ནི་མ་ཟིན་
པའི་སྒྲ་སྟེ། དཔེར་ན། རྗེ་སྒྲ་དང་བྲག་རལ་བའི་སྒྲ་ལྟ་བུ། སྒྲ་དེ་གཉིས་ཀྱི་
56



རྒྱུར་གྱུར་པའི་རྔའི་གོ་བ་དང་བྲག་རྡོ་སོགས་ཀྱི་འབྱུང་བ་ནི། དབང་པོས་མ་
ཟིན་པའི་ཕྱིར། ཟིན་པ་དང་མ་ཟིན་པའི་སྒྲ་གཉིས་ལ་ཡན་ལག་གི་སྒོ་ནས་
དབྱེ་བ་བཞི་ཡོད་དེ། ཟིན་པའི་སྒྲ་སེམས་ཅན་དུ་སྟོན་པའི་སྒྲ། ཟིན་པའི་སྒྲ་
སེམས་ཅན་དུ་མི་སྟོན་པའི་སྒྲ། མ་ཟིན་པའི་སྒྲ་སེམས་ཅན་དུ་སྟོན་པའི་སྒྲ།
མ་ཟིན་པའི་སྒྲ་སེམས་ཅན་དུ་མི་སྟོན་པའི་སྒྲ་དང་བཞི་ཡོད། སེམས་ཅན་
དུ་སྟོན་པའི་སྒྲ་ནི་བརྗོད་བྱའི་དོན་ལུང་དུ་སྟོན་པའི་སྒྲ་སྟེ། འདི་དང་བརྗོད་
བྱེད་ཀྱི་སྒྲ་དང་། རྣམ་པར་རིག་བྱེད་ཀྱི་སྒྲ་གསུམ་དོན་གཅིག སེམས་ཅན་
དུ་མི་སྟོན་པའི་སྒྲ་ནི། བརྗོད་བྱའི་དོན་ལུང་དུ་མི་སྟོན་པའི་སྒྲ་སྟེ། འདི་དང་
རྗོད་བྱེད་མ་ཡིན་པའི་སྒྲ་དང་། རྣམ་པར་རིག་བྱེད་མ་ཡིན་པའི་སྒྲ་གསུམ་
དོན་གཅིག དང་པོ། ཟིན་པའི་སྒྲ་སེམས་ཅན་དུ་སྟོན་པའི་སྒྲ་ནི། སྐྱེས་བུས་
གཏམ་བཤད་པའི་སྒྲ་ལྟ་བུ་སྟེ། སྒྲ་དེ་འབྱུང་བའི་རྒྱུ་སྐྱེས་བུའི་ལྕེ་རྐན་གྱི་
འབྱུང་བ་དེ་དབང་པོས་ཟིན་པ་ཡིན་ལ། ཁྱོད་དེ་ལས་འབྱུང་བའི་སྒྲ་གང་
ཞིག ཁྱོད་ཀྱིས་བརྗོད་བྱའི་དོན་སྟོན་པའི་ཕྱིར། གཉིས་པ། ཟིན་པའི་སྒྲ་
སེམས་ཅན་དུ་མི་སྟོན་པ་ནི། སྐྱེས་བུས་ཐལ་མོ་བརྡབ་པའི་སྒྲ་ལྟ་བུ་སྟེ། ཁྱོད་
འབྱུང་བའི་རྒྱུ་ཐལ་མོའི་གོ་བའི་འབྱུང་བ་རྣམས་དབང་པོས་ཟིན་པ་ཡིན་ལ།
ཁྱོད་དེ་ལས་བྱུང་བའི་སྒྲ་ཡིན་པ་གང་ཞིག ཁྱོད་ཀྱིས་བརྗོད་བྱའི་དོན་མི་
སྟོན་པའི་ཕྱིར་ཏེ། ཁྱོད་ཀྱི་བརྗོད་བྱ་མེད་པའི་ཕྱིར། གསུམ་པ། མ་ཟིན་པའི་
སྒྲ་སེམས་ཅན་དུ་སྟོན་པ་ནི། སྒྲ་སྡུད་འཁོར་ལོའི་ནང་སྲིད་ཇུས་སྟོན་པའི་སྒྲ་
ལྟ་བུ་སྟེ། ཁྱོད་འབྱུང་བའི་རྒྱུ་སྒྲ་སྡུད་འཁོར་ལོའི་སྒྲིག་ཆས་ཀྱི་འབྱུང་བ་



རྣམས་ནི་དབང་པོས་མ་ཟིན་པ་ཡིན་ལ། ཁྱོད་དེ་ལས་བྱུང་བའི་སྒྲ་ཡིན་པ་
གང་ཞིག ཁྱོད་ཀྱིས་བརྗོད་བྱའི་དོན་སྟོན་པའི་ཕྱིར་ཏེ། ཁྱོད་ཀྱིས་རྒྱལ་ཁབ་
ཀྱི་སྲིད་ཇུས་བསྒྲགས་པའི་ཕྱིར། བཞི་བ། མ་ཟིན་པའི་སྒྲ་སེམས་ཅན་དུ་མི་
སྟོན་པ་ནི། ཆུ་སྒྲ་ལྟ་བུ་སྟེ། ཁྱོད་འབྱུང་བའི་རྒྱུ་ཆུ་ནི་དབང་པོས་མ་ཟིན་པ་
ཡིན་ལ། ཁྱོད་དེ་ལས་བྱུང་བའི་སྒྲ་ཡིན་པ་གང་ཞིག ཁྱོད་ཀྱིས་བརྗོད་བྱའི་
དོན་མི་སྟོན་པའི་ཕྱིར་ཏེ། ཁྱོད་ཀྱི་བརྗོད་བྱ་མེད་པའི་ཕྱིར། ཡན་ལག་གི་
དབྱེ་བ་དེ་བཞི་ལ་ཉིང་ལག་གི་སྒོ་ནས་དབྱེ་ན་བརྒྱུད་ཡོད་དེ། དེ་བཞི་ལ་
སྙན་མི་སྙན་གཉིས་རེ་དབྱེ་བས་བརྒྱད་ཡོད་པའི་ཕྱིར། （༡)ཟིན་པའི་སྒྲ་
སེམས་ཅན་དུ་སྟོན་པ་སྙན་པའི་སྒྲ་ནི། སྐྱེས་བུས་གླུ་ལེན་པའི་སྒྲ་ལྟ་བུ། （༢）
ཟིན་པའི་སྒྲ་སེམས་ཅན་དུ་སྟོན་པ་མི་སྙན་པའི་སྒྲ་ནི། སྐྱེས་བུས་ཚིག་རྩུབ་
སྨྲ་བའི་སྒྲ་ལྟ་བུ། （༣）ཟིན་པའི་སྒྲ་སེམས་ཅན་དུ་མི་སྟོན་པ་སྙན་པའི་སྒྲ་ནི།
སྐྱེས་བུས་གླིང་བུ་འབུད་པའི་སྒྲ་ལྟ་བུ། (༤)ཟིན་པའི་སྒྲ་སེམས་ཅན་དུ་མི་
སྟོན་པ་མི་སྙན་པའི་སྒྲ་ནི། སྐྱེས་བུའི་ཁུ་ཚུར་བརྡེག་པའི་སྒྲ་ལྟ་བུ། （༥)མ་
ཟིན་པའི་སྒྲ་སེམས་ཅན་དུ་སྟོན་པ་སྙན་པ་ནི། སྒྲ་སྡུད་འཁོར་ལོ་ལས་གླུ་
ལེན་པའི་སྒྲ་ལྟ་བུ། (༦)མ་ཟིན་པའི་སྒྲ་སེམས་ཅན་དུ་སྟོན་པ་མི་སྙན་པ་ནི།
སྒྲ་སྡུད་འཁོར་ལོ་ལས་ཚིག་རྩུབ་སྨྲ་བའི་སྒྲ་ལྟ་བུ། (༧)མ་ཟིན་པའི་སྒྲ་སེམས་
ཅན་དུ་མི་སྟོན་པ་སྙན་པའི་སྒྲ་ནི། དྲིལ་བུ་རླུང་གིས་བསྐྱོད་པའི་སྒྲ་ལྟ་བུ།
(༨)མ་ཟིན་པའི་སྒྲ་སེམས་ཅན་དུ་མི་སྟོན་པ་མི་སྙན་པའི་སྒྲ་ནི། བྲག་རལ་
བའི་སྒྲ་ལྟ་བུའོ། །
58



(གསུམ་པ) དྲིའི་སྐྱེ་མཆེད་ནི། སྣ་ཤེས་ཀྱི་མྱོང་བྱ་དྲིའི་སྐྱེ་མཆེད་ཀྱི་
མཚན་ཉིད། དྲི་དང་། དྲིའི་སྐྱེ་མཆེད་དང་། དྲིའི་ཁམས་རྣམས་དོན་གཅིག
དྲི་ལ་དབྱེ་ན་རྩ་བའི་སྒོ་ནས་གཉིས་ཡོད་དེ། དྲི་ཞིམ་པ་དང་དྲི་ང་བ་གཉིས་
ཡོད་པའི་ཕྱིར། ཙནྡན་གྱི་དྲི་ལྟ་བུ་དང་པོ་དང་། སྒོག་སྐྱའི་དྲི་དང་མི་གཙང་
བ་འདམ་རྫབ་ཀྱི་དྲི་ལྟ་བུ་གཉིས་པ་ཡིན་ནོ། །ཡན་ལག་གི་སྒོ་ནས་དབྱེ་ན་
བཞི་ཡོད་དེ། དྲི་ཞིམ་པ་ལ་མཉམ་མི་མཉམ་གཉིས་དང་། དྲི་ང་བ་ལ་མཉམ་
མི་མཉམ་གཉིས་དང་བཞི་ཡོད་པའི་ཕྱིར། དྲི་མཉམ་མི་མཉམ་གྱི་དོན་ནི་དྲི་
ཤས་མི་ཆེ་བ་མཉམ་པའི་དྲི་དང་། དྲི་ཤས་ཆེ་བ་མི་མཉམ་པའི་དྲི་ཡིན་ནོ། །
འདིའི་མཉམ་མི་མཉམ་ནི་ལྷན་སྐྱེས་རེ་རེ་ལ་བཤད་དུ་རུང་ཙམ་ཡོད་ཀྱང་་་་
གཙོ་བོར་སྦྱར་བའི་དྲིའི་ཚོགས་པ་ན་ཡོད་པའི་དྲི་ལ་བཤད་དགོས་སོ། །ཡང་
མངོན་པ་ཀུན་བཏུས་ལྟར་ན། དྲི་ལ་དྲུག་ཏུ་དབྱེ་སྟེ། དེ་ཉིད་ལས། དྲི་གང་
ཞེ་ན། འབྱུང་བ་ཆེན་པོ་བཞི་དག་རྒྱུར་བྱས་པ་སྣའི་དབང་པོའི་གཟུང་བའི་
དོན་གང་ཡིན་པ་སྟེ། དྲི་ཞིམ་པ་དང་། དྲི་ང་བ་དང་། དྲི་མཉམ་པ་དང་། །
ལྷན་ཅིག་སྐྱེས་པ་དང་། སྦྱར་བ་ལས་བྱུང་བ་དང་། གྱུར་པ་ལས་བྱུང་བའོ། །
ཞེས་གསུངས་པའི་ཕྱིར། དེ་དྲུག་སོ་སོའི་འཇོག་ཚུལ་ནི། དབང་པོའི་འབྱུང་
བ་ཆེན་པོ་ལ་ཕན་པའི་དྲི་ཞིམ་པ་དང་། དེ་ལ་གནོད་པའི་དྲི་ང་བ་དང་།
སྒོག་སྐྱའི་དྲི་ལྟ་བུ་ལྷན་ཅིག་སྐྱེས་པ་དང་། བདུག་སྤོས་སྦྱར་བའི་དྲི་ལྟ་བུ་
སྦྱར་བ་ལས་བྱུང་བ་དང་། ཤ་རུལ་བའི་དྲི་དང་ཨ་མྲའི་སྨིན་པའི་དྲི་ལྟ་བུ་
གྱུར་པ་ལས་བྱུང་བ་ཡིན་ནོ། །མདོར་ན་ལྷན་སྐྱེས་ཀྱི་དྲི་དང་སྦྱར་བྱུང་གི་དྲི་



གཉིས་ལ་དྲི་ཐམས་ཅད་འདུས་ཡོད་དེ། ལྷན་སྐྱེས་ཀྱི་དྲི་ལ་ཞིམ་མི་ཞིམ་
གཉིས་ཡོད་དེ། གུར་ཀུམ་གྱི་དྲི་ལྟ་བུ་དང་པོ་དང་། ཤིང་ཀུན་གྱི་དྲི་ལྟ་བུ་
གཉིས་པ་ཡིན། སྦྱར་བྱུང་གི་དྲི་ལ་ཡང་ཞིམ་མི་ཞིམ་གཉིས་ཡོད་དེ། སྦྱར་
སྤོས་ཀྱི་དྲི་ལྟ་བུ་དང་པོ་དང་། སྨན་དྲི་མི་ཞིམ་པ་མང་བོ་སྦྱར་བའི་དྲི་ལྟ་བུ་
གཉིས་པ་ཡིན་པའི་ཕྱིར་རོ། །
（བཞི་བ)རོའི་སྐྱེ་མཆེད་ནི། ལྕེ་ཤེས་ཀྱི་མྱོང་བྱ་རོའི་སྐྱེ་མཆེད་ཀྱི་མཚན་
ཉིད། རོ་དང་། རོའི་སྐྱེ་མཆེད་དང་། རོའི་ཁམས་རྣམས་དོན་གཅིག རོ་ལ་
ངོ་བོའི་སྒོ་ནས་དབྱེ་ན། མངར་བ་དང་། སྐྱུར་བ་དང༌། ཚ་བ་དང་། ལན་ཚྭ་
དང་། ཁ་བ་དང༌། སྐ་བ་སྟེ་དྲུག་ཡོད་དོ། །དང་པོ་ནི་བུ་རམ་གྱི་རོ་ལྟ་བུ།
གཉིས་པ་ནི་སྐྱུ་རུ་རའི་རོ་ལྟ་བུ། གསུམ་པ་ནི་སྨན་ཚ་བ་གསུམ་གྱི་རོ་ལྟ་བུ།
བཞི་བ་ནི་བ་ཚྭ་དང་རྒྱ་ཚྭའི་རོ་ལྟ་བུ། ལྔ་བ་ནི་ཏིག་ཏའི་རོ་ལྟ་བུ། དྲུག་པ་
ནི་ཨ་རུ་རའི་རོ་ལྟ་བུའོ། །དེ་དྲུག་པོ་ལ་ཡང་ངོ་བོས་དབྱེ་ན། མངར་བའི་
མངར་བ་དང༌། མངར་བའི་སྐྱུར་བ་དང་། མངར་བའི་ཚ་བ་སོགས་རེ་རེ་ལ་
དྲུག་དྲུག་སྟེ་ཕྱེ་བས་སོ་དྲུག་ཡོད་པ་དང་། སོ་དྲུག་པོ་རེ་རེ་ལ་མྱོང་ཚེ་ལྕེ་
ཤེས་ལ་ཕན་པའི་རོ་རེ་རེ་དང་། འཇུ་བར་མངོན་དུ་ཕྱོགས་པའི་ཚེ་ལུས་
ཤེས་ལ་མི་གནོད་པའི་རོ་རེ་རེ་དང་། ཞུ་ཟིན་པའི་ཚེ་ལུས་སེམས་ལ་ཕན་
འདོགས་པའི་རོ་རེ་རེ་སྟེ་གསུམ་རེ་ཕྱེ་བས་བརྒྱ་དང་བརྒྱད་ཡོད་དོ། །བསྲེ་
བའི་སྦྱོར་བས་དབྱེ་ན། མངར་བ་གཅིག་ལ་ཡང་སྦྱར་གྱི་དབང་གིས་དུ་མ་
འབྱུང་བ་ལྟ་བུ། རོ་དྲུག་པོ་ལ་བསྲེ་བའི་སྦྱོར་བའི་སྒོ་ནས་བྱུང་བའི་རོ་
60



མཐའ་ཡས་པ་ཡོད་ཀྱང་རྩ་བའི་རོ་ལ་དྲུག་ཏུ་ངེས་སོ། །
(ལྔ་བ）རེག་བྱའི་སྐྱེ་མཆེད་ནི། ལུས་ཤེས་ཀྱི་མྱོང་བྱ་རེག་བྱའི་སྐྱེ་མཆེད་
ཀྱི་མཚན་ཉིད། རེག་བྱ་དང་། རེག་བྱའི་སྐྱེ་མཆེད་དང་། རེག་བྱའི་ཁམས་
རྣམས་དོན་གཅིག རེག་བྱ་ལ་དབྱེ་ན། འབྱུང་བར་གྱུར་པའི་རེག་བྱ་དང་།
འབྱུང་འགྱུར་དུ་གྱུར་པའི་རེག་བྱ་གཉིས་ཡོད། དང་པོ་འབྱུང་བར་གྱུར་
པའི་རེག་བྱ་ལ་དབྱེ་ན་བཞི་སྟེ། ས་ཆུ་མེ་རླུང་བཞི་ཡོད་པའི་ཕྱིར། སྲ་ཞིང་
འཐས་པ་སའི་མཚན་ཉིད། བརླན་ཞིང་གཤེར་བ་ཆུའི་མཚན་ཉིད། ཚ་ཞིང་
སྲེག་པ་མེའི་མཚན་ཉིད། ཡང་ཞིང་གཡོ་བ་རླུང་གི་མཚན་ཉིད་དོ། །འབྱུང་
བ་བཞིའི་བྱེད་ལས་ནི་སས་འཛིན་པ་དང༌། ཆུས་སྡུད་པ་དང་། མེས་སྨིན་པ་
དང༌། རླུང་གིས་རྒྱས་པར་བྱེད་པ་ཡིན་ནོ། །གཉིས་པ་འབྱུང་འགྱུར་དུ་གྱུར་
པའི་རེག་བྱ་ལ་དབྱེ་ན་བདུན་ཡོད་དེ། འཇམ་པ་དང་། རྩུབ་པ་དང་། ལྕི་བ་
དང༌། ཡང་བ་དང་། གྲང་བ་དང་། བཀྲེས་པ་དང་། སྐོམ་པ་སྟེ་བདུན་ཡོད་
པའི་ཕྱིར། དེ་དག་ནི་རིམ་པ་བཞིན་གཞི་འབྱུང་བའི་སྟེང་དུ་འབྱུང་བ་དང་
འབྲལ་བ་མེད་པར་གྲུབ་ཅིང་རང་རྒྱུ་འབྱུང་བ་བཞིའི་འབྲས་བུ་ཡིན་པ་གང་
ཞིག རང་རྒྱུ་ཆུ་དང་མེ་ཤས་ཆེ་བས་མཉེན་ཞིང་མི་རྩུབ་པར་རེག་པར་
བཟོད་པའི་རེག་བྱ་ནི་འཇམ་པ་དང་། དེ་གང་ཞིག་རང་རྒྱུ་ས་རླུང་ཤས་ཆེ་
བས་མི་མཉེན་པ་དང་རེག་པར་མི་བཟོད་པའི་རེག་བྱ་ནི་རྩུབ་པ་དང་། དེ་
གང་ཞིག་རང་རྒྱུ་ས་ཆུ་ཤས་ཆེ་བས་སྲང་གི་མཇུག་མཐོ་ལ་མགོ་དམའ་བར་
བྱེད་པའི་རེག་བྱ་ནི་ལྕི་བ་དང་། དེ་གང་ཞིག་རང་རྒྱུ་མེ་རླུང་ཤས་ཆེ་བས་ལྕི་



བའི་ལྗིད་མི་ཐུབ་པར་སྲང་གི་མགོ་མཐོ་ལ་མཇུག་དམའ་བར་བྱེད་པའི་རིག་
བྱ་ནི་ཡང་བ་དང་། དེ་གང་ཞིག་རང་རྒྱུ་ཆུ་རླུང་ཤས་ཆེ་བས་གང་གིས་ཉེན་
ན་དྲོ་བར་འདོད་པའི་བློ་སྐྱེད་བྱེད་ཀྱི་རེག་བྱ་ནི་གྲང་བ་དང་། དེ་གང་ཞིག
རང་རྒྱུ་རླུང་ཁམས་ཤས་ཆེ་བས་ཕོ་བར་ཟས་རྣམས་ཟད་པའི་དབང་གིས་
ལྟོ་བའི་ནང་དུ་ཟ་འདོད་ཀྱི་བློ་སྐྱེད་བྱེད་ཀྱི་ལོ་བ་ཁ་འབྱར་བའི་རེག་བྱ་ཞིག་
གྲུབ་པ་དེ་བཀྲེས་པའི་རེག་བྱ་དང་། དེ་གང་ཞིག་རང་རྒྱུ་མེ་ཤས་ཆེ་བས་ལྟོ་
བར་བཏུང་བ་ཟད་པའི་དབང་གིས་ལྒང་བ་ཁ་འབྱར་བའི་རེག་བྱ་དེ་སྐོམ་་་
པའི་རེག་བྱ་ཡིན་ནོ། །ཕུང་པོའི་རབ་བྱེད་རྣམས་ནས་གྲང་བ་ནི་དྲོ་བར་
འདོད་པའོ། །བྲུ་བ་ནི། ཟ་བར་འདོད་པ་སྐྱེ་བའོ། །སྐོམ་པ་ནི་འཐུང་འདོད་
པ་སྐྱེ་བའོ་ཞེས་གསུངས་པ་ནི། རྒྱུ་གྲོང་བ་དང་བཀྲེས་པ་དང་སྐོམ་པའི་རེག་
བྱ་རྣམས་ལ་འབྲས་བུ་དྲོ་བར་འདོད་པའི་བློ་དང་། ཟ་བར་འདོད་པའི་བློ་
དང་། བཏུང་བར་འདོད་པའི་མིང་གིས་བཏགས་པ་སྟེ། འབྲེལ་བ་རྒྱུ་མཚན་
དུ་བྱས་ནས་བཏགས་པའི་མིང་ཡིན་གྱི། དྲོ་བར་འདོད་པ་སོགས་ནི་བློ་ཡིན་
པས་གྲང་བའི་རེག་བྱ་སོགས་མ་ཡིན་ནོ། །
འབྱུང་བ་དང་འབྱུང་འགྱུར་གྱི་སྒྲ་བཤད་ནི། ནགས་ཚལ་ལ་སོགས་
པའི་གཟུགས་སྣ་ཚོགས་པ་དག་ས་ཆུ་སོགས་རང་གི་རྣམ་པར་འབྱུང་་་་་་་
དང་། འབྱུང་འགྱུར་རྣམས་འབྱུང་བའི་རྒྱུའམ་སྐྱེད་བྱེད་ཀྱི་རྒྱུ་ཡིན་པས་
འབྱུང་བ་ཞེས་དང་། འཇམ་རྩུབ་སོགས་ནི་འབྱུང་བ་མ་ཡིན་ཞིང་རང་རྒྱུ་
འབྱུང་བ་ལས་གྱུར་པ་སྟེ་སྐྱེས་པ་ཡིན་པས་ན་འབྱུང་འགྱུར་ཞེས་བརྗོད་་་་་་



པའོ། །རེག་བྱའི་འབྱུང་འགྱུར་བདུན་པོ་མ་ཟད། གཟུགས་ཀྱི་སྐྱེ་མཆེད་དང་
སྒྲ་དྲི་རོ་བཞི་དང་། དབང་པོ་ལྔ་དང་། རིག་མིན་གྱི་གཟུགས་རྣམས་ཀྱང་
རང་རྒྱུ་འབྱུང་བ་ལས་སྐྱེས་པའི་འབྱུང་འགྱུར་ཡིན་ནོ། །དེ་ཡང་འབྱུང་བ་
བཞི་དང་དེའི་འབྲས་བུ་འབྱུང་འགྱུར་རྣམས་ཚོགས་པ་གཅིག་ཏུ་འབྲལ་མི་
ཤེས་པར་ཡོད་ཀྱི། ཡན་གར་དུ་མི་འབྱུང་ཡང་། ཚོགས་པ་གཅིག་གི་འབྱུང་
བ་སྐད་ཅིག་སྔ་མ་སྔ་མ་རྣམས་ཀྱིས་རྒྱུན་ཕྱི་མ་ཕྱི་མའི་རང་འབྲས་འབྱུང་བ་
དང་འབྱུང་འགྱུར་གཉིས་ཀ་སྐྱེད་པ་ཡིན་ནོ། །
བཞི་བ། ཆོས་ཀྱི་སྐྱེ་མཆེད་པའི་གཟུགས་མདོར་ཙམ་བཤད་པ།
ཡིད་ཤེས་ཁོ་ནའི་ཡུལ་དུ་གྱུར་པའི་སྐྱེ་མཆེད་པའི་གཟུགས་རུང་དེ།
ཆོས་ཀྱི་སྐྱེ་མཆེད་པའི་གཟུགས་ཀྱི་མཚན་ཉིད། སྒྲ་བཤད་ནི། སྒོ་ལྔའི་ཤེས་
པའི་ཡུལ་མ་ཡིན་པར་ཡིད་ཤེས་ཁོ་ནིའི་སྤྱོད་ཡུལ་དུ་གྱུར་པའི་ཆོས་ཀྱི་སྐྱེ་་་་
མཆེད་ཁོ་ན་ཡིན་པ་དང་། ཡིད་ངོར་ཕྱོགས་ཆ་དང་བཅས་པར་ངོ་བཙུག་ཏུ་
རུང་བ་སྟེ། ཡུལ་དཔྱད་པས་གཟུགས་སུ་རུང་བས་ན་ཆོས་ཀྱི་སྐྱེ་མཆེད་པའི་
གཟུགས་ཡིན་ཞེས་སོ། །
ཆོས་ཀྱི་སྐྱེ་མཆེད་པའི་གཟུགས་ལ་དབྱེ་ན་ལྔ་ཡོད་དེ། ཆོས་ཀྱི་སྐྱེ་
མཆེད་པའི་གཟུགས་ཡིན་པར་གྱུར་པའི་བསྡུས་པ་ལས་བྱུང་བའི་གཟུགས་་་་
དང་། མངོན་པར་སྐབས་ཡོད་པའི་དེ་དང་། ཡང་དག་པར་བླངས་པ་ལས་
བྱུང་བའི་དེ་དང་། ཀུན་བཏགས་པའི་དེ་དང་། དེར་གྱུར་པའི་དབང་འབྱོར་
-
5



བའི་གཟུགས་དང་ལྔ་ཡོད་པའི་ཕྱིར།
དང་པོ། དེ་ཡིན་པར་གྱུར་པའི་བསྡུས་པ་ལས་བྱུང་བ་ནི། ཡིད་ཤེས་
ཀྱིས་རགས་པའི་གཟུགས་ལ་ཆ་དང་ཆར་ཕྱེ་ནས་ཆུང་ངུར་བསྡུས་པ་སྟེ། ་་་་
ཆུང་བའི་མཐར་ཐུག་པར་གྱུར་པའི་གཟུགས་རྡུལ་ཕྲ་རབ་ལྟ་བུ་ལ་གོའོ། །དེ་
ཡིད་ཤེས་ཁོ་ནའི་ཡུལ་ཡིན་ལ་དབང་ཤེས་ཀྱི་ཡུལ་མ་ཡིན་ཏེ། རྣམ་འགྲེལ་
ལས། དབང་ཡུལ་ཡིན་ཕྱིར་རྡུལ་ཕྲན་མིན། །ཞེས་གསུངས་པས། རྡུལ་ཕྲན་
ཡིན་ན། ཡིད་ཤེས་ལས་དབང་པོའི་མངོན་སུམ་གྱིས་ངེས་ཤེས་འདྲེན་ནུས་
པའི་ཡུལ་མ་ཡིན་པར་བསྟན་ཏོ། །
གཉིས་པ། མངོན་པར་སྐབས་ཡོད་པ་ནི། ཡིན་ཤེས་ཁོ་ན་ལ་བར་གྱི་
སྣང་བ་སྐྱ་སེང་བོར་སྣང་བ་དང་སེང་སེང་བོར་སྣང་བ་སོགས་ཡིན་ལ། འདི་
ནི་མིག་ཤེས་ལ་སྣང་བའི་བར་གྱི་སྣང་བ་སྐྱ་སེང་བ་དེ། ཡིད་ཤེས་རྟོག་པ་ལ་
སྣང་བ་ཡིན་པའི་ཆ་ཙམ་དེ་ཡིན་པས་རྟོག་པས་བཏགས་པ་དང་རྟག་པ་་་་་
ཡིན་ནོ། །
གསུམ་པ། ཡང་དག་པར་བླངས་པ་ལས་བྱུང་བ་ནི། རྣམ་པར་རིག་
བྱེད་མ་ཡིན་པའི་གཟུགས་ཡིན་ལ། རིག་མིན་གྱི་གཟུགས་ཀྱི་སྒྲ་བཤད་ནི།
དཔེར་ན། ཕྱག་འཚལ་བའི་རིག་མིན་གྱི་གཟུགས་དེ། རང་ཉིད་ཀུན་ནས་
སློང་བྱེད་དེ་རང་ཉིད་སྐྱེད་བྱེད་ཀྱི་བསམ་པ་དེ་དད་པ་ཡིན་ཡང་། ཀུན་
སློང་གི་དད་པ་དེ་རྒྱུད་ལ་ཡོད་པར་གཞན་གྱིས་གོ་བྱེད་ཀྱི་གཟུགས་མ་ཡིན་
པས་ན་རིག་མིན་གྱི་གཟུགས་ཞེས་བརྗོད་པ་ལྟ་བུའོ། །དེ་ལ་སོ་སོར་ཐར་



པའི་སྡོམ་པས་བསྡུས་པ་དང་། སྡོམ་པ་མ་ཡིན་པ་དང་། བར་མས་བསྡུས་
པའི་རྣམ་པར་རིག་བྱེད་མ་ཡིན་པའི་གཟུགས་སོགས་སོ། །རང་ཀུན་ནས་
སློང་བའི་ཀུན་སློང་གཞན་གྱི་བློ་ཡུལ་དུ་རིག་པར་མི་བྱེད་པས་རྣམ་པར་་་་་
རིག་བྱེད་མ་ཡིན་པ་ཞེས་བརྗོད་དོ། ། །
བཞི་བ། ཀུན་བཏགས་པ་ནི། མི་སྡུག་པ་སྒོམ་པའི་ཏིང་ངེ་འཛིན་གྱི་
ངོར་གསལ་བར་སྣང་བའི་ཀེང་རུས་ཀྱི་གཟུགས་བརྙན་དང་རྣམ་པར་བམ་
པ་ལ་སོགས་པའོ། །
ལྔ་བ། དེར་གྱུར་པའི་དབང་འབྱོར་བའི་གཟུགས་ནི། ཟད་པར་གྱུར་
པའི་ཏིང་ངེ་འཛིན་ལ་སོགས་པའི་ཡུལ་དུ་སྣང་བའི་ས་ཆུ་མེ་རླུང་ནམ་་་་་་་
མཁའ་ལ་སོགས་པ་རྣམས་ཡིན་ཏེ། དེ་དག་ནི་ཏིང་ངེ་འཛིན་ལ་དབང་
འབྱོར་བའི་དབང་གིས་གསལ་བར་མཐོང་བའི་གཟུགས་བརྙན་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། གཞན་ཡང་རྨི་ལམ་ན་གཟུགས་སྒྲ་དྲི་
རོ་རེག་བྱ་ལྔ་སྣང་བ་རྣམས་ནི། རྨི་ལམ་ན་དབང་ཤེས་མེད་པས་གཟུགས་ཀྱི་
སྐྱེ་མཆེད་སོགས་མ་ཡིན་ལ། ཡིད་ཤེས་ཁོ་ནའི་ཡུལ་དུ་གཟུགས་རུང་དུ་སྣང་
བ་ཡིན་པས་ཆོས་ཀྱི་སྐྱེ་མཆེད་ཀྱི་གཟུགས་ཡིན་ནོ། །
ཆོས་ཀྱི་སྐྱེ་མཆེད་པའི་གཟུགས་དང་རྣམ་པར་རིག་བྱེད་མ་ཡིན་པའི་་་་་
གཟུགས་གཉིས་དོན་མི་གཅིག་སྟེ། ཆོས་ཀྱི་སྐྱེ་མཆེད་པའི་གཟུགས་ཡིན་ན།
རྣམ་པར་རིག་བྱེད་མ་ཡིན་པའི་གཟུགས་ཡིན་པས་མ་ཁྱབ་པའི་ཕྱིར། དེར་
ཐལ། ཆོས་ཀྱི་སྐྱེ་མཆེད་པའི་གཟུགས་ལྔའི་གསུམ་པ་མ་གཏོགས་གཞན་བཞི་
65



བོ་དེ་རྣམ་པར་རིག་བྱེད་མ་ཡིན་པའི་གཟུགས་མ་ཡིན་པའི་ཕྱིར་རོ། །
བྱེ་སྨྲ་བ་དང་ཐལ་འགྱུར་བས་རིག་མིན་གྱི་གཟུགས་གཟུགས་མཚན་་་་
ཉིད་པར་འདོད་ཅིང་། མདོ་སེམས་རང་རྒྱུད་པས་རིག་མིན་གྱི་གཟུགས་
འདོད་ཀྱང་གཟུགས་མཚན་ཉིད་པ་མ་ཡིན་པར་འདོད་དོ། །གང་གི་ལུགས་
ལ་ནི་རིག་མིན་གྱི་གཟུགས་དེ་ཉེས་སྤྱོད་སྡོམ་པར་བྱེད་པ་པོར་བྱ་བའི་རང་
བཞིན་གྱི་གཟུགས་ཀྱི་ཚུལ་དུ་སྣང་བ་དེ་ཡིན་ནོ། ། །
ཆོས་ཀྱི་སྐྱེ་མཆེད་པའི་གཟུགས་ལྔ་ཀ་མདོ་ལས་གསུངས་ཤིང་གྲུབ་་་་་་
མཐའ་སྨྲ་བ་བཞི་ཀས་ཁས་ལེན་པ་ཡིན་ཏེ། མདོ་ལས། བསྟན་དུ་ཡོད་ལ་
ཐོགས་པ་དང་བཅས་པའི་གཟུགས་ཡོད། བསྟན་དུ་མེད་ལ་ཐོགས་པ་དང་
བཅས་པའི་གཟུགས་ཀྱང་ཡོད། བསྟན་དུ་ཡང་མེད་ལ་ཐོགས་པ་ཡང་མེད་
པའི་གཟུགས་ཀྱང་ཡོད་ཅེས་གསུངས་པ་དང་། དེ་གསུམ་གྱི་མཚན་གཞི་ལ།
གཟུགས་ཀྱི་སྐྱེ་མཆེད་དེ་བསྟན་ཡོད་ཐོགས་བཅས་ཀྱི་གཟུགས་དང་། སྒྲ་
ནས་རེག་བྱའི་བར་བཞི་དང་། མིག་སོགས་དབང་པོ་ལྔ་སྟེ་དགུ་བོ་དེ་བསྟན་
མེད་ཐོགས་བཅས་ཀྱི་གཟུགས་དང་། ཆོས་ཀྱི་སྐྱེ་མཆེད་པའི་གཟུགས་རྣམས་
བསྟན་མེད་ཐོགས་མེད་ཀྱི་གཟུགས་ཡིན་པར་འཇོག་པ་ཡིན་ནོ། །



ས་བཅད་བཞི་བ། དངོས་པོ་ལ་ཕུང་པོ་ལྔར་དབྱེ་བ་ལས་ཚོར་
བ་འདུ་ཤེས་འདུ་བྱེད་རྣམ་པར་ཤེས་པའི་
ཕུང་པོ་བཤད་པ།
དང་པོ། ཚོར་བའི་ཕུང་པོ་བཤད་པ།
ནང་གི་ཆ་དུ་མ་འདུས་པ་གང་ཞིག རང་ཡུལ་རང་སྟོབས་ཀྱིས་མྱོང་
བའི་སེམས་བྱུང་མྱོང་བ་དེ་ཚོར་བའི་ཕུང་པོའི་མཚན་ཉིད། དེའི་དོན་ནི།
རང་གི་ཡུལ་དེ་མཛེས་པའི་གཟུགས་དང་སྙན་གྲགས་སྟོབས་འབྱོར་ལྟ་བུའི་
ཕན་པར་སྣང་བའི་དངོས་པོའམ། མི་སྡུག་པའི་གཟུགས་དང་ནད་ལྟ་བུའི་
གནོད་པར་སྣང་བའི་དངོས་པོའམ། བུམ་པ་ལྟ་བུའི་ཕན་པ་དང་གནོད་པ་
གང་ཡང་མ་ཡིན་པའི་བར་མར་སྣང་བའི་དངོས་པོ་སྟེ། རང་ཡུལ་ཕན་
གནོད་བར་མ་གསུམ་པོ་གང་རུང་ཞིག་དེ་རང་སྟོབས་ཀྱིས་བཟུང་ནས་རང་
ཡུལ་བདེ་སྡུག་སོགས་ཉམས་སུ་མྱོང་བའི་རྣམ་པ་ཅན་གྱི་སེམས་བྱུང་ནི་ཚོར་
བ་ཞེས་པའོ། །ཚོར་བའི་ཕུང་པོ་དང་ཚོར་བ་གཉིས་དོན་གཅིག
ཚོར་བ་ལ་དབྱེ་ན་གཉིས་ཡོད་དེ། ལུས་ཚོར་དང་སེམས་ཚོར་གཉིས་
ཡོད་པའི་ཕྱིར། ལུས་ཚོར་དང་དབང་ཤེས་སུ་གྱུར་པའི་ཚོར་བ་གཉིས་དོན་
གཅིག སེམས་ཚོར་དང་ཡིད་ཤེས་སུ་གྱུར་པའི་ཚོར་བ་གཉིས་དོན་གཅིག
ཚོར་བ་ལ་ཡུལ་གྱི་སྒོ་ནས་དབྱེ་ན། ཚོར་བ་བདེ་བ་དང་། ཚོར་བ་སྡུག་



བསྔལ་དང་། ཚོར་བ་བཏང་སྙོམས་དང་གསུམ་ཡོད་དེ། ཕུང་བོ་ལྔའི་རབ་
བྱེད་ལས། ཚོར་བ་གང་ཞེ་ན། མྱོང་བ་རྣམ་པ་གསུམ་སྟེ། བདེ་བ་དང་། སྡུག་
བསྔལ་བ་དང་། སྡུག་བསྔལ་བ་ཡང་མ་ཡིན་བདེ་བ་ཡང་མ་ཡིན་པ་སྟེ། བདེ་
བ་ནི་གང་འགགས་ན་ཕྲད་པར་འདོད་པའོ། །སྡུག་བསྔལ་བ་ནི་གང་བྱུང་ན་
ཕྲལ་པར་འདོད་པའོ། །བདེ་བ་ཡང་མ་ཡིན་སྡུག་བསྔལ་བ་ཡང་མ་ཡིན་པ་
ནི། གང་བྱུང་ན་གཉིས་ཀ་འདོད་པར་མི་འགྱུར་བའོ། །ཞེས་གསུངས་པ་ལྟར་
ཚོར་བ་བདེ་བའི་མཚན་ཉིད་ལ། རང་ཡུལ་དུ་གྱུར་པའི་སིམ་པ་མྱོང་བའི་ཆ་
ནས་བཞག་པ་ཚོར་བ་དེ་འཇོག་པ་དང་། ཚོར་བ་སྡུག་བསྔལ་གྱི་མཚན་ཉིད།
རང་ཡུལ་དུ་གྱུར་པའི་གདུང་བ་མྱོང་བའི་ཆ་ནས་བཞག་པའི་ཚོར་བ་དེ་་་་་་
དང༌། ཚོར་བ་བཏང་སྙོམས་ཀྱི་མཚན་ཉིད། རང་ཡུལ་དུ་གྱུར་པའི་སིམ་
གདུང་ལས་གཞན་བར་མ་མྱོང་བའི་ཆ་ནས་བཞག་པའི་ཚོར་བ་དེ་འཇོག་པ་
ཡིན་ནོ། ། །
ཚོར་བ་གསུམ་པོ་དེ་ལ་ཡང་ལུས་སེམས་ཀྱི་རྟེན་གྱི་སྒོ་ནས་དབྱེ་ན་རྣམ་
པ་དྲུག་ཡོད་དེ། ལུས་ཚོར་གསུམ་དང་སེམས་ཚོར་གསུམ་ཡོད་པའི་ཕྱིར།
ལུས་ཚོར་གསུམ་ནི། ལུས་ཚོར་བདེ་བ། ལུས་ཚོར་སྡུག་བསྔལ། ལུས་ཚོར་
བཏང་སྙོམས་གསུམ། སེམས་ཚོར་གསུམ་ནི། སེམས་ཚོར་བདེ་བ། སེམས་
ཚོར་སྡུག་བསྔལ། སེམས་ཚོར་བཏང་སྙོམས་གསུམ་མོ། །དེ་ལ་ལུས་ཚོར་དང་
སེམས་ཚོར་གྱི་ཁྱད་པར་ནི། དབང་ཤེས་ལྔའི་འཁོར་དུ་བྱུང་བའི་ཚོར་བ་
རྣམས་ལ་ལུས་ཚོར་ཞེས་བྱ་ལ། ཡིད་ཀྱི་རྣམ་པར་ཤེས་པའི་འཁོར་དུ་བྱུང་
68



བའི་ཚོར་བ་རྣམས་ལ་སེམས་ཚོར་ཞེས་བྱའོ། །ཡང་ཚོར་བ་ལ་ལྔ་རུ་དབྱེ་བ་
ཡོད་དེ། ཚོར་བ་བདེ་བ་དང་། ཚོར་བ་སྡུག་བསྔལ་དང་། ཚོར་བ་ཡིད་བདེ་
བ་དང་། ཚོར་བ་ཡིད་མི་བདེ་བ། ཚོར་བ་བཏང་སྙོམས་དང་ལྔ་ཡོད་པའི་
ཕྱིར། འདིར་ཚོར་བ་བདེ་བ་དང་སྡུག་བསྔལ་གཉིས་ནི། ལུས་ཚོར་གྱི་བདེ་བ་
དང་ལུས་ཚོར་སྡུག་བསྔལ་གཉིས་དང་དོན་གཅིག ཚོར་བ་ཡིད་བདེ་བ་
དང་ཚོར་བ་ཡིད་མི་བདེ་གཉིས། སེམས་ཚོར་བདེ་བ་དང་། སེམས་ཚོར་སྡུག་
བསྔལ་གཉིས་དང་དོན་གཅིག་གོ །ཡང་ཚོར་བ་ལ་རྟེན་གྱི་སྒོ་ནས་དབྱེ་ན་
དྲུག་ཡོད་དེ། མིག་གི་འདུས་ཏེ་རེག་པ་ལས་བྱུང་བའི་ཚོར་བ། རྣ་བའི་
འདུས་ཏེ་རེག་པ་ལས་བྱུང་བའི་ཚོར་བ། སྣའི་འདུས་ཏེ་རེག་པ་ལས་བྱུང་
བའི་ཚོར་བ། ལྕེའི་འདུས་ཏེ་རེག་པ་ལས་བྱུང་བའི་ཚོར་བ། ལུས་ཀྱི་འདུས་
ཏེ་རེག་པ་ལས་བྱུང་བའི་ཚོར་བ། ཡིད་ཀྱི་འདུས་ཏེ་རེག་པ་ལས་བྱུང་བའི་
ཚོར་བ་རྣམས་སོ། །དྲུག་པོ་རེ་རེ་ལ་ཡང་བདེ་སྡུག་བཏང་སྙོམས་གསུམ་
གསུམ་དུ་ཕྱེ་བས་ཚོར་བ་བཅོ་བརྒྱད་ཡོད་དོ། །
གཉིས་པ། འདུ་ཤེས་ཀྱི་ཕུང་པོ་བཤད་པ།
རང་ཡུལ་ལ་རང་སྟོབས་ཀྱིས་མཚན་མར་འཛིན་པའི་ཆ་ནས་བཞག་་་་
པའི་སེམས་བྱུང་གང་ཞིག རང་གི་ཆ་དུ་མ་འདུས་པ་འདུ་ཤེས་ཀྱི་ཕུང་པོའི་
མཚན་ཉིད། དེའི་དོན་ནི། རང་གི་ཡུལ་དེ་ཡོད་མེད་གང་ཡིན་ཡང་ཡུལ་
དེའི་རང་གི་ཐུན་མོང་མ་ཡིན་པའི་མཚན་མ་སྟེ་ཁྱད་པར་དུ་མ་ཡོད་པ་་་་་་



རྣམས་མ་འདྲེས་པར་སོ་སོར་འབྱེད་པའི་རྣམ་པ་ཅན་གྱི་སེམས་བྱུང་ཞིག་་་་
ཡིན་ཞེས་པའོ། །མཛོད་ལས་ཀྱང་དེ་ལྟར་གསུངས་ཡོད་དེ། འདུ་ཤེས་ནི་
མཚན་མར་འཛིན་པའི་བདག་ཉིད་དོ། །ཞེས་གསུངས་ལ། སྐབས་འདིའི་
མཚན་མ་ནི། ཡུལ་གྱི་ཁྱད་པར་སྤུ་རིས་ལ་བྱེད་པ་ཡིན་ནོ། །འདུ་ཤེས་ཀྱི་
ཕུང་པོ་དང་འདུ་ཤེས་གཉིས་དོན་གཅིག །
འདུ་ཤེས་ལ་ངོ་བོའི་སྒོ་ནས་དབྱེ་ན་མཚན་མར་འཛིན་པ་དང་བཀྲ་་་་་
བར་འཛིན་པ་གཉིས་ཡོད། རྟོག་མེད་ཀྱི་ཤེས་པ་ལ་སྣང་བའི་ཚུལ་གྱིས་ཐུན་
མོང་མ་ཡིན་པའི་མཚན་མ་འཛིན་པ་དེ་མཚན་མར་འཛིན་པ་ཞེས་དང་།
རྟོག་པས་ཞེན་པའི་ཚུལ་གྱིས་རྟོག་བཅས་ཀྱི་རྣམ་ཤེས་དང་མཚུངས་པར་་་་་
ལྡན་པའི་སྒོ་ནས་ཡུལ་གྱི་ཐུན་མོང་མ་ཡིན་པའི་མཚན་མ་འཛིན་པ་དེ་བཀྲ་
བར་འཛིན་པ་ཞེས་སོ། །དེ་གཉིས་སོ་སོར་གཞག་ཏུ་ཡོད་དེ། དབང་ཤེས་སུ་
གྱུར་པའི་འདུ་ཤེས་དེ་དང་པོ་དང་། ཡིད་ཤེས་རྟོག་པར་གྱུར་པའི་འདུ་ཤེས་
དེ་གཉིས་པ་ཡིན་ནོ། །
མཛོད་ལས་དོན་ལ་མཚན་མར་འཛིན་པའི་འདུ་ཤེས་དང་ཐ་སྙད་ལ་་་་
མཚན་མར་འཛིན་པའི་འདུ་ཤེས་གཉིས་སུ་གསུངས་ཏེ། དོན་ལ་མཚན་མར་
འཛིན་པའི་འདུ་ཤེས་ནི། སྔོན་པོ་དང་སེར་པོ་སོགས་དོན་གྱི་སྤུ་རིས་སོ་སོར་
ཕྱེ་ནས་འདི་སྔོན་པོའོ། །འདི་སེར་པོའོ་སྙམ་དུ་འཛིན་པའི་འདུ་ཤེས་རྣམས་
སོ། །ཐ་སྙད་ལ་མཚན་མར་འཛིན་པའི་འདུ་ཤེས་ནི། འདི་ནི་སྐྱེས་པའོ། །
འདི་ནི་བུད་མེད་དོ་སྙམ་དུ་ཐ་སྙད་ཀྱི་སྤུ་རིས་སོ་སོར་ཕྱེ་ནས་འཛིན་པའི་་་་་



འདུ་ཤེས་རྣམས་སོ། །དོན་གྱི་མཚན་མ་ནི། ཆོས་རྣམས་ཀྱི་ཐུན་མོང་མ་ཡིན་
པའི་ཁྱད་ཆོས་དང་། ཐ་སྙད་ཀྱི་མཚན་མ་ནི་ཆོས་རྣམས་ཀྱི་མིང་ལ་བྱའོ། །
འདུ་ཤེས་ལ་རྟེན་ནམ་བདག་རྐྱེན་གྱི་སྒོ་ནས་དབྱེ་ན་དྲུག་སྟེ། མིག་གི་
འདུས་ཏེ་རེག་པ་ལས་བྱུང་བའི་འདུ་ཤེས། རྣ་བའི་འདུས་ཏེ་རེག་པ་ལས་
བྱུང་བའི་འདུ་ཤེས། སྣའི་འདུས་ཏེ་རེག་པ་ལས་བྱུང་བའི་འདུ་ཤེས། ལྕེའི་
འདུས་ཏེ་རེག་པ་ལས་བྱུང་བའི་འདུ་ཤེས། ལུས་ཀྱི་འདུས་ཏེ་རེག་པ་ལས་
བྱུང་བའི་འདུ་ཤེས། ཡིད་ཀྱི་འདུས་ཏེ་རེག་པ་ལས་བྱུང་བའི་འདུ་ཤེས་
རྣམས་སོ། །
ཡང་དམིགས་པའི་སྒོ་ནས་དབྱེ་ན་དྲུག་ཡོད་དེ། མཚན་མ་དང་བཅས་
པའི་འདུ་ཤེས་དང་། མཚན་མ་མེད་པའི་འདུ་ཤེས་དང་། ཆུང་ངུའི་འདུ་
ཤེས་དང་། རྒྱ་ཆེན་པོར་གྱུར་པའི་འདུ་ཤེས་དང་། ཚད་མེད་པའི་འདུ་ཤེས་
དང༌། ཅི་ཡང་མེད་དོ་སྙམ་པའི་འདུ་ཤེས་དང་དྲུག་ཡོད་པའི་ཕྱིར། དང་པོ་
མཚན་མ་དང་བཅས་པའི་འདུ་ཤེས་ལ་གསུམ་ཡོད་དེ། མིང་དོན་གྱི་འབྲེལ་
བ་ལ་མཁས་པའི་འདུ་ཤེས་དང་། འདུས་བྱས་མི་རྟག་པ་སོགས་ལ་དམིགས་
པའི་འདུ་ཤེས་དང་། དམིགས་རྣམ་གསལ་བའི་འདུ་ཤེས་དང་གསུམ་མོ། །
གཉིས་པ་མཚན་མ་མེད་པའི་འདུ་ཤེས་ལ་ཡང་གསུམ་སྟེ། སྔ་མ་མཚན་མ་
དང་བཅས་པ་གསུམ་པོ་དེ་ལས་ལོག་པ་རྣམ་པ་གསུམ་མོ། །གསུམ་པ་ཆུང་
དུའི་འདུ་ཤེས་ནི། བསམ་གཏན་གྱི་དངོས་གཞི་མ་ཐོབ་པའི་འདོད་པའི་སོ་
སྐྱེ་ཐ་མལ་བའི་རྒྱུད་ཀྱི་འདུ་ཤེས་རྣམས་དང་འདོད་ཡོན་ལ་དམིགས་པའི་་་་



འདུ་ཤེས་རྣམས་སོ། །བཞི་བ་རྒྱ་ཆེན་པོར་གྱུར་པའི་འདུ་ཤེས་ནི། གཟུགས་
ཁམས་ལ་དམིགས་པའི་འདུ་ཤེས་དང་། གཟུགས་ཁམས་པའི་རྒྱུད་ཀྱི་འདུ་
ཤེས་རྣམས་སོ། །ལྔ་བ་ཚད་མེད་པའི་འདུ་ཤེས་ནི། ནམ་མཁའ་མཐའ་ཡས་
སྐྱེ་མཆེད་དང་རྣམ་ཤེས་མཐའ་ཡས་སྐྱེ་མཆེད་ལ་དམིགས་པའི་འདུ་ཤེས་་་་་
རྣམས་སོ། །དྲུག་པ་ཅི་ཡང་མེད་པའི་འདུ་ཤེས་ནི། ཅི་ཡང་མེད་པའི་སྐྱེ་
མཆེད་ལ་དམིགས་པའི་འདུ་ཤེས་རྣམས་སོ། །
གསུམ་པ། འདུ་བྱེད་ཀྱི་ཕུང་པོ་བཤད་པ།
མངོན་པ་མཛོད་ལས། འདུ་བྱེད་ཕུང་པོ་བཞི་ལས་གཞན། །ཞེས་
གསུངས་པ་དང་། མཛོད་རང་འགྲེལ་ལས། གཟུགས་དང་། ཚོར་བ་དང༌།
འདུ་ཤེས་དང་། རྣམ་པར་ཤེས་པ་དང་ཕུང་པོ་བཞི་ལས་གཞན་པའི་འདུས་
བྱས་རྣམས་ནི་འདུ་བྱེད་ཀྱི་ཕུང་པོའོ། །ཞེས་གསུངས་པ་ལྟར། གཟུགས་
དང་། ཚོར་བ་དང་། འདུ་ཤེས་དང་། རྣམ་པར་ཤེས་པ་བཞི་བོ་གང་རུང་མ་
ཡིན་པའི་འདུས་བྱས་གང་ཞིག རང་གི་ཆ་དུ་མ་འདུས་པ་དེ་འདུ་བྱེད་ཀྱི་
ཕུང་པོའི་མཚན་ཉིད་ཡིན་ནོ། །འདུ་བྱེད་དང་འདུ་བྱེད་ཀྱི་ཕུང་པོ་གཉིས་
དོན་གཅིག
འདུ་བྱེད་ལ་དབྱེ་ན་མཚུངས་ལྡན་འདུ་བྱེད་དང་མཚུངས་ལྡན་མ་ཡིན་
པའི་འདུ་བྱེད་གཉིས་ཡོད། དང་པོ། མཚུངས་ལྡན་འདུ་བྱེད་ནི། འདུ་བྱེད་
གང་ཞིག རང་དང་མཚུངས་ལྡན་ཡོད་པས་རབ་ཏུ་ཕྱེ་བ་དེ་མཚུངས་ལྡན་



འདུ་བྱེད་ཀྱི་མཚན་ཉིད། དེ་ལ་དབྱེ་ན། སེམས་བྱུང་ཞེ་དགུ་ཡོད་དེ། ཚོར་
བ་དང་འདུ་ཤེས་གཉིས་པོ་ལས་གཞན་པའི་སེམས་བྱུང་ཐམས་ཅད་པོ་་་་་་
མཚུངས་ལྡན་འདུ་བྱེད་ཡིན་ནོ། །ཅིའི་ཕྱིར་སེམས་བྱུང་ལྔ་བཅུ་རྩ་གཅིག་
ཡོད་པ་ལས་ཚོར་བ་དང་འདུ་ཤེས་ལ་ཚོར་བའི་ཕུང་པོ་དང་འདུ་ཤེས་ཀྱི་་་་་
ཕུང་པོ་ཞེས་ཕུང་པོ་སོ་སོར་བསྟན་ནས། སེམས་བྱུང་ལྷག་མ་ཞེ་དགུ་བོ་
ཐམས་ཅད་འདུ་བྱེད་ཀྱི་ཕུང་པོར་བསྟན་ཅེ་ན། མཛོད་ལས། རྩོད་པའི་རྩ་
བར་གྱུར་པ་དང་། འཁོར་བའི་རྒྱུ་ཕྱིར་རིམ་རྒྱུ་ཕྱིར། །སེམས་བྱུང་རྣམས་
ལས་ཚོར་བ་དང་། །འདུ་ཤེས་ལོགས་ཤིག་ཕུང་པོར་བཞག །ཅེས་གསུངས་
བ་ལྟར་རོ། །ཚོར་བ་དང་འདུ་ཤེས་གང་ཡང་མ་ཡིན་པའི་སེམས་བྱུང་ཞེ་
དགུ་ལ་མཚུངས་ལྡན་འདུ་བྱེད་ཅེས་པའི་རྒྱུ་མཚན་ནི། ཁྱོད་འདུ་བྱེད་ཀྱི་
ཕུང་པོ་ཡིན་པ་གང་ཞིག རང་འཁོར་དུ་འགྲོ་ཡུལ་གྱི་སེམས་དང་། སེམས་
དེའི་འཁོར་དུ་སོང་བའི་སེམས་བྱུང་གཞན་དང་མཚུངས་པ་རྣམ་པ་ལྔའི་སྒོ་
ནས་མཚུངས་པར་ལྡན་པས་ན་མཚུངས་ལྡན་འདུ་བྱེད་ཅེས་པའོ། །མཚུངས་
ལྡན་གྱི་རྣམ་པ་ལྔ་ནི། རྟེན་མཚུངས་པ། དམིགས་པ་མཚུངས་པ། རྣམ་པ་
མཚུངས་པ། དུས་མཚུངས་པ། རྫས་མཚུངས་པ་བཅས་སོ། །དང་པོ་རྟེན་
མཚུངས་པའི་དོན་ནི། སེམས་སེམས་བྱུང་གཉིས་བརྟེན་པའི་དབང་པོ་
གཅིག་ཡིན་པའི་དོན་ཏེ། གཙོ་སེམས་གང་ལ་བརྟེན་པའི་དབང་པོ་དེ་ལ་
དེའི་འཁོར་དུ་གྱུར་པའི་སེམས་བྱུང་ཐམས་ཅད་ཀྱང་བརྟེན་དགོས་པ།
དཔེར་ན། གཙོ་སེམས་མིག་དབང་ལ་བརྟེན་ན་དེའི་འཁོར་གྱི་སེམས་བྱུང་
13



ཐམས་ཅད་ཀྱང་མིག་དབང་ལ་བརྟེན་པ་ལས་སྣ་དབང་སོགས་ལ་བརྟེན་མི་
སྲིད་པ་ལྟ་བུའོ། །གཉིས་པ་དམིགས་པ་མཚུངས་པ་ནི། སེམས་སེམས་བྱུང་
གཉིས་དམིགས་པ་འདྲ་བའི་དོན་ཡིན་ཏེ། སེམས་ཀྱིས་གང་ལ་དམིགས་པ་
དེ་ལ་དེའི་འཁོར་སེམས་བྱུང་གིས་ཀྱང་དམིགས་པ་ཡིན། དཔེར་ན། སེམས་
ཀྱིས་བུམ་པ་ལ་དམིགས་ན་དེའི་འཁོར་གྱི་སེམས་བྱུང་གིས་ཀྱང་བུམ་པ་ལ་་་་
དམིགས་པ་ལས་ཀ་བ་སོགས་ལ་མི་དམིགས་པ་ལྟ་བུའོ། །གསུམ་པ། རྣམ་པ་
མཚུངས་པ་ནི། སེམས་སེམས་བྱུང་གཉིས་ཡུལ་འཛིན་པའི་འཛིན་སྟངས་
འདྲ་བའི་དོན་ཏེ། བློའི་རྣམ་པ་ནི་བློས་ཡུལ་གཟུང་བའི་ཆ་དེ་ཡིན་ལ། དེ་ནི་
བློའི་འཛིན་སྟངས་ཡིན་ནོ། །གཙོ་སེམས་དོན་གྱི་ངོ་བོ་འཛིན་པའི་རྣམ་པ་
ཅན་ཡིན་པ་བཞིན་དུ་དེའི་འཁོར་སེམས་བྱུང་གང་ཡིན་ཡང་དོན་གྱི་ངོ་བོ་་་་
འཛིན་པའི་རྣམ་པ་ཅན་ཡིན་ཏེ། དཔེར་ན། གཙོ་སེམས་དེ་བུམ་པའི་ངོ་བོ་
འཛིན་པའི་རྣམ་པ་ཅན་ཡིན་པ་བཞིན་དུ་དེའི་འཁོར་དུ་གྱུར་པའི་སེམས་་་་་
བྱུང་གཞན་རྣམས་ཀྱང་བུམ་པའི་ངོ་བོ་འཛིན་པའི་རྣམ་པ་ཅན་ཡིན་པ་ལྟ་་་
བུའོ། །བཞི་བ་དུས་མཚུངས་པ་ནི། མཚུངས་ལྡན་གྱི་སེམས་སེམས་བྱུང་
རྣམས་སྐྱེ་འགག་གནས་གསུམ་ཅི་རིགས་སུ་དུས་མཉམ་ཡིན་ཏེ། སྐྱེ་བ་དུས་
མི་མཉམ་ཡང་གནས་པ་དང་འགག་པ་དུས་མཉམ་པ་དང་། སྐྱེ་བ་དུས་མི་
མཉམ་ཡང་གནས་པ་དུས་མཉམ། ཡང་ན་སྐྱེ་འགག་གནས་གསུམ་དུས་
མཉམ་པ་ཡང་ཡོད་དོ། །ལྔ་བ་རྫས་མཚུངས་པ་ནི། མཚུངས་ལྡན་གྱི་སེམས་
སེམས་བྱུང་ཐམས་ཅད་གྲངས་རེ་རེ་བར་མཚུངས་པའི་དོན་ཡིན་ཏེ། གཙོ་



སེམས་གཅིག་ལས་གཉིས་མི་སྐྱེས་པ་བཞིན་དུ་དེའི་འཁོར་གྱི་སེམས་བྱུང་་་་་
གང་ཡིན་པ་དེ་ཡང་གཅིག་ཁོ་ན་ལས་གཉིས་མི་སྐྱེ་བ་ལ་སོགས་པ་གཙོ་་་་་་
འཁོར་ཐམས་ཅད་རྫས་རེ་རེ་བ་སྟེ་གྲངས་རེ་རེ་བར་མཚུངས་པ་ཡིན་ནོ། །
དེ་ལྟར་གྱི་མཚུངས་ལྡན་རྣམ་པ་ལྔ་ནི་མཛོད་ཀྱི་ལུགས་ཡིན་ནོ། །མངོན་པ་
ཀུན་བཏུས་ཀྱི་ལུགས་ཀྱི་མཚུངས་ལྡན་རྣམ་པ་ལྔ་ནི། རྫས་མཚུངས་པ། །
དམིགས་རྣམ་མཚུངས་པ། ངོ་བོ་མཚུངས་པ། དུས་མཚུངས་པ། ཁམས་དང་
ས་མཚུངས་པ་བཅས་སོ། །དང་པོ་རྫས་མཚུངས་པ་ནི་གོང་དུ་བཤད་ཟིན་
པའི་མཛོད་ཀྱི་ལུགས་དང་འདྲ། གཉིས་པ་དམིགས་རྣམ་མཚུངས་པ་ཡང་
མཛོད་དུ་དམིགས་པ་མཚུངས་པ་དང་རྣམ་པ་མཚུངས་པ་གཉིས་སོ་སོར་་་་་
བགྲངས། འདིར་གཅིག་ཏུ་བགྲང་བ་ཙམ་ལས་དོན་འདྲ། གསུམ་པ་ངོ་བོ་
མཚུངས་པ་ནི། མཚུངས་ལྡན་གྱི་སེམས་སེམས་བྱུང་ཐམས་ཅད་ཀྱི་ངོ་བོ་
ཟག་བཅས་ཟག་མེད་དང་དགེ་མི་དགེ་ལུང་མ་བསྟན་དུ་མཚུངས་པའི་དོན་
ཡིན་ཏེ། གཙོ་སེམས་ངོ་བོའམ་རང་བཞིན་དེ་ཟག་བཅས་ཡིན་ན་དེའི་
འཁོར་གྱི་སེམས་བྱུང་ཇི་སྙེད་ཡོད་པ་ཐམས་ཅད་ཀྱི་ངོ་བོ་ཡང་ཟག་བཅས་
ཁོ་ན་ཡིན་གྱི་ཟག་མེད་ཡིན་མི་སྲིད། ཟག་མེད་ལ་ཡང་དེ་དང་འདྲ། གཙོ་
སེམས་ཀྱི་ངོ་བོ་དགེ་བ་ཡིན་ན། དེའི་འཁོར་གྱི་སེམས་བྱུང་ཇི་སྙེད་ཡོད་པ་
ཐམས་ཅད་ཀྱི་ངོ་བོ་ཡང་དགེ་བ་ཡིན་ནོ། །མི་དགེ་བ་དང་ལུང་མ་བསྟན་པ་
ཡང་དེ་དང་འདྲའོ། །ལྔ་བ། ཁམས་དང་ས་མཚུངས་པ་ནི། གཙོ་སེམས་དེ་
ཁམས་གསུམ་གང་གི་ས་བ་ཡིན་ན་དེ་དང་མཚུངས་ལྡན་གྱི་སེམས་བྱུང་་་་་་་



ཐམས་ཅད་ཀྱང་ཁམས་དེ་ཉིད་ཀྱི་ས་བ་ཡིན་པ་ལ་འདྲ་མཉམ་ཡིན་པའི་་་་
དོན་དེ། གཙོ་སེམས་དེ་འདོད་པའི་ས་བའི་སེམས་ཡིན་ན་དེའི་འཁོར་གྱི་
སེམས་བྱུང་རྣམས་ཀྱང་འདོད་ཁམས་ཀྱི་ས་བ་ཡིན་གྱི། གཟུགས་དང་
གཟུགས་མེད་ཀྱི་ས་བའི་བློ་སྐྱེ་མི་སྲིད། གཟུགས་དང་གཟུགས་མེད་ཁམས་
ཀྱི་ས་བའི་སེམས་སེམས་བྱུང་ལ་ཡང་དེ་དང་འདྲའོ། །
(གཉིས་པ)མཚུངས་ལྡན་མ་ཡིན་པའི་འདུ་བྱེད་ནི། འདུ་བྱེད་གང་
ཞིག རང་དང་མཚུངས་ལྡན་མེད་པས་རབ་ཏུ་ཕྱེ་བ་དེ་མཚུངས་ལྡན་མ་
ཡིན་པའི་འདུ་བྱེད་ཀྱི་མཚན་ཉིད། མཚུངས་ལྡན་མ་ཡིན་པའི་འདུ་བྱེད་
དང་ལྡན་མིན་འདུ་བྱེད་གཉིས་དོན་གཅིག དེ་ཡང་གཟུགས་དང་བེམ་པོ་
དོན་གཅིག་ཏུ་འདོད་པའི་མདོ་སྡེ་བའི་ལུགས་ལ། བེམ་ཤེས་གང་རུང་མ་
ཡིན་པའི་འདུས་བྱས། ལྡན་མིན་འདུ་བྱེད་ཀྱི་མཚན་ཉིད་དུ་བཞེད་དོ། །དེ་
ལ་མཚན་གཞི་དུ་མ་ཡོད་དེ། མཛོད་ལྟར་ན་བཅུ་བཞི་དང་། ཀུན་བཏུས་
ལྟར་ན་ཉེར་གསུམ་ཡོད་དོ། །ཀུན་བཏུས་ལས་གསུངས་པའི་ཉེར་གསུམ་ནི།
ཐོབ་པ། འདུ་ཤེས་མེད་པའི་སྙོམས་འཇུག འགོག་སྙོམས། འདུ་ཤེས་མེད་
པ་བ། སྲོག་དབང་། རིས་མཐུན་པ། སྐྱེ་རྒ་གནས་པ་མི་རྟག་པ་བཞི། མིང་
ཚིག་ཡི་གེའི་ཚོགས་གསུམ། སོ་སོ་སྐྱེ་བོ། འཇུག་པ། སོ་སོར་ངེས་པ། འབྱོར་
འབྲེལ། མགྱོགས་པ། གོ་རིམ། དུས། ཡུལ། གྲངས། ཚོགས་པ་སྟེ་ཉེར་གསུམ་
ཡོད་དོ། །སྤྱིར་ལྡན་མིན་འདུ་བྱེད་ཀྱི་མཚན་གཞི་མཐའ་ཡས་པ་ཡོད་དེ།
དཔེར་ན་བུམ་པའི་སྐྱེ་འཇིག་གནས་རྙིང་དང་། བློས་ཡུལ་བཟུང་བའི་ཆ་



དང་། ལག་པ་བསྐྱོད་པ་སོགས་སོ། །བུམ་པའི་སྐྱེ་བ་ཆོས་ཅན། ཁྱོད་ལ་ལྡན་
མིན་འདུ་བྱེད་ཅེས་བརྗོད་པའི་རྒྱུ་མཚན་ཡོད་དེ། ཁྱོད་སེམས་དང་མཚུངས་
པར་ལྡན་པ་མ་ཡིན་པའི་འདུ་བྱེད་ཀྱི་ཕུང་པོ་ཡིན་པའི་རྒྱུ་མཚན་གྱིས་དེ་་་་
ལྟར་བརྗོད་པའི་ཕྱིར། བུམ་པའི་སྐྱེ་བ་དེ་བེམ་ཤེས་གང་རུང་མ་ཡིན་པའི་
འདུས་བྱས་ཡིན་ཏེ། དེ་བློ་ངོར་བུམ་པ་དེ་སྔར་མེད་གསར་དུ་སྐྱེ་བའི་ཆ་དེ་
ཡིན་ཞིང་། དེ་ནི་བུམ་པའི་སྟེང་དུ་བུམ་པ་དེ་ཉིད་མ་ཡིན་པར་བློ་ངོར་སྣང་
ལ། སྣང་བ་ལྟར་ཡང་གྲུབ་པས་ན་བུམ་པའི་སྐྱེ་བ་ནི་བུམ་པ་མིན་ལ། བེམ་
པོའམ་གཟུགས་ཀྱང་མིན་པ་དང་ཤེས་པའང་མ་ཡིན་མོད། འོན་ཀྱང་བུམ་
པའི་སྐྱེ་བ་ནི་རྟོག་ངོར་ཤར་ཙམ་གྱིས་ཟད་པ་མ་ཡིན་པར་བུམ་པའི་སྟེང་་་་་
ནས་གྲུབ་པ་ཞིག་ཡིན་པས་ཡོད་པ་ཡིན་པ་དང་། དེ་ཡང་བུམ་པ་སྐྱེད་བྱེད་
ཀྱི་རྒྱུ་ལས་བྱུང་བ་ཡིན་པར་འཆར་བ་ལྟར་གྲུབ་པ་ཡིན་པས་འདུས་བྱས་་་་་
ཡིན། དེ་ལྟར་བེམ་པོ་དང་ཤེས་པ་གང་ཡང་མ་ཡིན་པའི་འདུས་བྱས་དེ་ལྡན་
མིན་འདུ་བྱེད་ཡིན་ནོ། །བུམ་པ་མི་རྟག་པ་དེ་ཡང་དེ་ལྟར་ཡིན་ཏེ། བུམ་པ་
སྐད་ཅིག་དང་པོ་དེ་སྐད་ཅིག་གཉིས་པར་མི་སྡོད་པ་ཡིན་པའི་ཆ་བུམ་པ་མི་
རྟག་པ་ཞེས་བརྗོད་ལ། དེ་ནི་རྟོག་ངོར་ཤར་ཙམ་མ་ཡིན་པར་བུམ་པ་སྐད་
ཅིག་དང་པོའི་སྟེང་དུ་གྲུབ་པ་ཞིག་ཡོད་པར་སྣང་བ་ལྟར་དོན་དུ་ཡང་གྲུབ་
པ་དང་། དེ་ཡང་བུམ་པ་སྐྱེད་བྱེད་ཀྱི་རྒྱུ་ལས་བྱུང་བ་ཡིན་པར་འཆར་བ་
ལྟར་གྲུབ་པའི་རྒྱུ་མཚན་གྱིས་བུམ་པ་མི་རྟག་པའམ་བུམ་པ་འཇིག་པ་དེ་་་་་
ཡང་འདུས་བྱས་ཡིན་ནོ། །དེ་བཞིན་དུ་བུམ་པའི་གནས་པ་ནི་བུམ་པ་སྐད་



ཅིག་དང་པོ་དེ་ལ་རང་དུས་སུ་གནས་པའམ་མི་འགག་པར་སྡོད་པའི་་་་་་
དང་། བུམ་པའི་རྒ་བ་ནི་བུམ་པ་སྐད་ཅིག་དང་པོ་དེ་ལ་རང་གི་རྒྱུན་ཕྱི་མའི་
དུས་སུ་རྙིང་བར་འགྱུར་བའི་ཆ་ཡོད་པ་དེ་ཡིན་ལ། དེ་གཉིས་ཀྱང་བེམ་ཤེས་
གང་ཡང་མ་ཡིན་པའི་འདུས་བྱས་ཡིན་པས་ལྡན་མིན་འདུ་བྱེད་ཡིན་ནོ། །
གོང་དུ་བརྗོད་ཟིན་པའི་བུམ་པའི་སྐྱེ་སོགས་བཞིན་དུ། བུམ་པ་འགྲིལ་
བ་དང་བུམ་པ་ཆུ་སྐྱོར་བ་ལ་སོགས་པ་དང་། ལག་པའི་བྱ་བ་ལ་བཏགས་
པའི་ལག་པ་བསྐྱོད་པ་དང༌། ཤིང་དང་སྐྱེ་བོ་སྟ་རེ་སོགས་ཚོགས་པ་ལས་
གྲུབ་པའི་ཤིང་གཅོད་པ། སྐྱེས་བུ་དང་ཆུ་དང་བྱེད་པ་སོགས་འདུས་པ་ལས་
གྲུབ་པའི་ཆུ་བརྒལ་བ། ཡུལ་དང་ཡུལ་ཅན་སོགས་ཚོགས་པ་ལས་གྲུབ་པའི་
བློས་ཡུལ་བཟུང་བ་ལ་སོགས་པའི་བྱ་བྱེད་ལས་གསུམ་དུ་ཕྱེས་པའི་བྱ་བ་་་་་
ཐམས་ཅད་དང་། བུམ་པའི་སྐད་ཅིག་སྔ་ཕྱི་ལས་གྲུབ་པའི་བུམ་པའི་སྐད་
ཅིག་སྔ་ཕྱི་རྒྱུན་མི་འཆད་པར་འབྱུང་བའི་རྒྱུན། སྐྱེ་འཕགས་དང་དགེ་སྡིག་
གི་འབྲས་བུ་སོ་སོར་ངེས་པའི་ཆ་སོ་སོར་ངེས་པ་དང་། རྒྱུ་འབྲས་སྔ་ཕྱི་རྒྱུན་
མི་འཆད་པར་འཇུག་པའི་ཆ་ལས་བཏགས་པའི་འཇུག་པ་དང་། ལོངས་
སྤྱོད་སོགས་རྒྱ་ཆེ་བའི་ཆའི་འབྱོར་བ་དང་། རྟའི་གོམ་པ་མགྱོགས་པོར་སྤོ་
བའི་ཆའི་མགྱོགས་པ་དང་། རྒྱུ་འབྲས་སོགས་གཅིག་ཆར་མི་འབྱུང་བར་སྔ་
ཕྱིའི་འབྱུང་བའི་ཆའི་གོ་རིམ་དང་། སྐྱེ་བོ་ལ་ཡོན་ཏན་ལྡན་པའི་ཆའི་འཐོབ་
པ་དང་། ཉི་མ་གླིང་གི་སྟེང་དུ་སླེབས་མཚམས་ཀྱི་དུས་སྐབས་ལ་བཏགས་
པའི་སྔ་དྲོ་དང་ཕྱི་དྲོ་དང་མཚན་མོ་སོགས་དུས་དང་། ཡུལ་དེའི་ཕྱོགས་སུ་
78



གནས་པའི་བར་སྣང་དང་རི་ཐང་སོགས་ཚོགས་པ་ལ་བརྟེན་ནས་གྲུབ་པའི་
ཤར་ཕྱོགས་སོགས་ཡུལ་དང་། ཉི་མའི་བགྲོད་པ་དང་དབྱར་དགུན་སོགས་
ཀྱི་དུས་ལ་ལོ་དང་། གཟུགས་ཤེས་ལྡན་མིན་གསུམ་གའི་ཚོགས་པ་ལས་གྲུབ་
པའི་གང་ཟག་དང་། དགེ་མི་དགེ་ལུང་མ་བསྟན་གྱི་བློ་རྣམས་ཀྱི་བག་ཆགས་
དང༌། ས་བོན་གྱི་སྟེང་གི་འབྲས་བུ་བསྐྱེད་པའི་ནུས་པ་ལ་སོགས་པའི་དངོས་
པོ་ཐམས་ཅད་ཀྱི་སྟེང་གི་རང་འབྲས་བསྐྱེད་པའི་ནུས་པ་ལ་སོགས་པའི་་་་་་
གཟུགས་ཤེས་གང་ཡང་མ་ཡིན་པའི་འདུས་བྱས་མཐའ་ཡས་པ་ཡོད་པ་་་་་་
ཐམས་ཅད་ལྡན་མིན་འདུ་བྱེད་ཡིན་པར་ཤེས་པར་བྱའོ། །
ལྡན་མིན་འདུ་བྱེད་ལ་དབྱེ་ན། སྲོག་དང་ལྡན་པའི་ལྡན་མིན་འདུ་བྱེད་
དང་སྲོག་དང་མི་ལྡན་པའི་ལྡན་མིན་འདུ་བྱེད་གཉིས་ཡོད་དེ། གང་ཟག་ལྟ་
བུ་དང་པོའི་མཚན་གཞི། དངོས་པོ་དང་བག་ཆགས་ལྟ་བུ་གཉིས་པའི་
མཚན་གཞི་ཡིན་ནོ། །གང་ཟག་ཆོས་ཅན། སྲོག་དང་ལྡན་པའི་ལྡན་མིན་
འདུ་བྱེད་ཡིན་ཏེ། ཁྱོད་སྲོག་དང་ལྡན་པ་གང་ཞིག གཟུགས་ཤེས་གང་ཡང་
མ་ཡིན་པའི་འདུས་བྱས་ཡིན་པའི་ཕྱིར། རྟགས་དང་པོ་སླ། གཉིས་པ་གྲུབ་
སྟེ། བུམ་པ་ཚོགས་པ་ཡིན་ཡང་གང་ཚོགས་རྒྱུ་ཐམས་ཅད་གཟུགས་ཡིན་
པས་ཚོགས་པའང་གཟུགས་ཡིན་ལ། བུམ་འཛིན་ཤེས་པའང་སེམས་དང་
སེམས་བྱུང་གི་ཚོགས་པ་ཡིན་ཡང་། གང་ཚོགས་རྒྱུ་ཐམས་ཅད་ཤེས་པ་ཡིན་
པས་ཚོགས་པ་དེ་ཡང་ཤེས་པ་ཡིན་ལ། གང་ཟག་ནི་ཕུང་པོ་ལྔའི་ཚོགས་
པའི་ཆ་དེ་ཡིན་ཞིང་། གང་ཚོགས་རྒྱུ་ལ་གཟུགས་ཤེས་ལྡན་མིན་གསུམ་ཡོད་



པས། གཟུགས་ཤེས་གཉིས་ཀའི་ཚོགས་པ་དེ་གཟུགས་དང་ཤེས་པ་གང་ཡང་
མ་ཡིན་ལ། འདུས་བྱས་ཡིན་པའི་རྐྱེན་གྱིས་ལྡན་མིན་འདུ་བྱེད་ཡིན་ནོ། །དེ་
ཡང་གང་ཟག་ལ་ཐུན་མོང་མ་ཡིན་པའི་འདོད་ཚུལ་ཡོད་དེ། མདོ་སེམས་
རང་རྒྱུད་པའི་ལུགས་ལ། གང་ཟག་ཡིན་ན་ལྡན་མིན་འདུ་བྱེད་ཡིན་པས་མ་
ཁྱབ་སྟེ། མདོ་སྡེ་བ་དང་རང་རྒྱུད་པའི་ལུགས་ལ་ཡིད་ཀྱི་རྣམ་པར་ཤེས་པ་
གང་ཟག་དང༌། སེམས་ཙམ་པའི་ལུགས་ལ་ཀུན་གཞིའི་རྣམ་ཤེས་གང་ཟག་
ཡིན་ལ། དེ་དག་ལྡན་མིན་མ་ཡིན་པར་ཤེས་པ་ཡིན་པའི་ཕྱིར་རོ། །དེ་ལྟར་
ན། གནས་མ་བུ་པས་ཕུང་པོ་ལྔའམ་བཞི་བསྡོམས་པ་གང་ཟག་དང་། བྱེ་སྨྲ་
བས་ཕུང་པོའི་ཚོགས་ཙམ་དང་ཕུང་པོའི་རྒྱུན་གང་རུང་དུ་དམིགས་པའི་་་་་
དངོས་པོ་གང་ཟག་དང་། མདོ་སྡེ་བ་དང་རང་རྒྱུད་པས་ཕུང་པོའི་ཚོགས་
ཙམ་དང་ཡིད་ཀྱི་རྣམ་པར་ཤེས་པ་གང་རུང་དུ་དམིགས་པ་གང་ཟག་དང་།
སེམས་ཙམ་པས་ཕུང་པོའི་ཚོགས་ཙམ་དང་ཀུན་གཞིའི་རྣམ་ཤེས་དངོས་་་་་
སམ་དེའི་རྒྱུན་གང་རུང་ལ་དམིགས་པ་གང་ཟག་ཏུ་འདོད་དོ། །དངོས་པོ་
ཆོས་ཅན། སྲོག་དང་མི་ལྡན་པའི་ལྡན་མིན་འདུ་བྱེད་ཡིན་ཏེ། ཁྱོད་སྲོག་
མེད་པ་གང་ཞིག གཟུགས་ཤེས་གང་རུང་མ་ཡིན་པའི་འདུས་བྱས་ཡིན་
པའི་ཕྱིར། དེ་ལྟར་བག་ཆགས་ཀྱང་སྲོག་དང་མི་ལྡན་པའི་ལྡན་མིན་འདུ་
བྱེད་ཡིན་ཏེ། དེ་གཟུགས་མ་ཡིན་ལ། འཇོག་བྱེད་ཤེས་པས་བཞག་པའི་ནུས་
པ་ཙམ་ལས་ཤེས་པ་ཡང་མ་ཡིན། དེ་རང་འབྲས་སྐྱེད་པའི་དོན་བྱེད་ནུས་པ་
ཡིན་ཕྱིར། དངོས་པོའམ་འདུས་བྱས་ཡིན་པས་ལྡན་མིན་འདུ་བྱེད་ཡིན་ནོ། །



བག་ཆགས་ཞེས་པ་ནི། སེམས་རྒྱུད་ཀྱི་རང་འབྲས་འབྱུང་རུང་གི་ནུས་པ་དེ་
ལ་ཟེར། དཔེར་ན། བུམ་འཛིན་ཡིད་ཤེས་ཀྱིས་བུམ་པ་རྟོགས་རྗེས་སུ་ཤེས་
པ་ཁོ་རང་འགག་ཀྱང་སེམས་སྟེང་དུ་བུམ་པ་དྲན་པའི་དྲན་ཤེས་བསྐྱེད་པའི་
ནུས་པ་ཞིག་བཞག་ཡོད་པ་དེའོ། །བུམ་འཛིན་ཡིད་ཤེས་ཀྱིས་བུམ་པ་དྲན་
ཐུབ་པའི་ནུས་པ་ཞིག་སེམས་སྟེང་དུ་བཞག་པ་དེ་ལ་བག་ཆགས་བཞག་ཅེས་
ཟེར། དེ་ཡང་གང་ཟག་མ་གཏོགས་པའི་ལྡན་མིན་དང་གཟུགས་རྣམས་ཀྱིས་
སེམས་ལ་དེ་འདྲའི་ནུས་པ་འཇོག་མི་ནུས་ལ། བག་ཆགས་འཇོག་བྱེད་ཡིན་
ན་གང་ཟག་གམ་ཤེས་པ་ཡིན་པས་ཁྱབ་བོ། །
བཞི་བ། རྣམ་པར་ཤེས་པའི་ཕུང་པོ་བཤད་པ།
རང་ཡུལ་སོ་སོར་རྣམ་པར་རིག་པའི་གཙོ་བོ་རྣམ་རིག་དེ་རྣམ་པར་་་་་་
ཤེས་པའི་མཚན་ཉིད། སྒྲ་བཤད་ནི། སྤྱིར་རྣམ་པར་ཤེས་པ་དེ་གཟུང་བྱའི་
ཡུལ་མཐའ་ཡས་པ་ཡོད་པའི་ནང་ནས་རང་གི་ཡུལ་གང་ཡིན་པ་དེ་སོ་སོར་
ཕྱེས་ནས་སོ་སོར་མཐོང་བའམ་སོ་སོར་རིག་པའི་ཆ་ནས་བཞག་པའི་རྣམ་་་་
རིག་དེ་རྣམ་པར་ཤེས་པ་ཡིན་ཞེས་པའོ། །རྣམ་པར་ཤེས་པའི་ཕུང་པོ་དང་།
རྣམ་པར་ཤེས་པ་དང༌། སེམས་དང་། ཡིད་རྣམས་དོན་གཅིག མཛོད་ལས།
སེམས་དང་ཡིད་དང་རྣམ་ཤེས་ནི། །དོན་གཅིག་ཅེས་གསུངས་པའི་ཕྱིར།
སེམས་ཀྱི་མཚན་ཉིད་ཡོད་དེ། རང་གི་འཁོར་དུ་གྱུར་པའི་སེམས་བྱུང་ཡོད་
པའི་རྣམ་རིག་དེ་ཡིན་པའི་ཕྱིར། མཚན་ཉིད་ཀྱི་སྒྲ་བཤད་ནི། གཙོ་སེམས་



ནི་རང་གི་འཁོར་དུ་བྱུང་བའི་སེམས་བྱུང་ཞིག་ཡོད་པའི་གཙོ་བོའི་རྣམ་རིག་
ཅིག་ཡིན་ཞེས་པའོ། །ཡིད་ཀྱི་མཚན་ཉིད་ཡོད་དེ། རང་ཡུལ་ཤེས་པའི་ཆ་
ནས་བཞག་པའི་རྣམ་ཤེས་དེ་ཡིན་པའི་ཕྱིར། སྒྲ་བཤད་ནི། ཡིད་ནི་རང་གི་
ཡུལ་བུམ་པ་དང་རི་བོང་གི་རྭ་ལ་སོགས་པ་གང་ཡིན་ཡང་རང་གི་ཡུལ་དེ་་་་
རྟོགས་པའམ་ཤེས་པ་ཞིག་ཡིན་པའི་ཆ་ནས་བཞག་པའམ། རང་ཡུལ་ཤེས་
པ་ཞིག་མིན་ཡང་། ཡུལ་ཤེས་པའི་རྣམ་ཤེས་གཞན་རྣམས་དང་རིགས་འདྲ་
བ་ཡིན་པའི་ཆ་ནས་ཡིད་ཡིན་པར་བཞག་པའི་རྣམ་ཤེས་ཡིན་ཞེས་པའོ། །
དཔེར་ན་བུམ་པ་རྟོགས་པའི་ཡིད་ཀྱི་རྣམ་ཤེས་དེ་རང་ཡུལ་བུམ་པ་དེ་ཤེས་
པའི་རིག་པ་ཡིན་པའི་ཆ་ནས་ཡིད་དུ་བཞག་པའི་རྣམ་ཤེས་ཡིན་པས་ན། །
རང་ཡུལ་ཤེས་པའི་ཆ་ནས་བཞག་པའི་རྣམ་ཤེས་ཡིན་ནོ། །
རྣམ་པར་ཤེས་པ་ལ་དབྱེ་ན་དྲུག་ཡོད་དེ། མིག་གི་རྣམ་པར་ཤེས་པ་
དང་། རྣ་བའི་རྣམ་པར་ཤེས་པ་དང་། སྣའི་རྣམ་པར་ཤེས་པ་དང་། ལྕེའི་
རྣམ་པར་ཤེས་པ་དང་། ལུས་ཀྱི་རྣམ་པར་ཤེས་པ་དང་། ཡིད་ཀྱི་རྣམ་པར་
ཤེས་པ་སྟེ་དྲུག་ཡོད་པའི་ཕྱིར། རང་གི་ཐུན་མོང་མ་ཡིན་པའི་བདག་རྐྱེན་
མིག་དབང་གཟུགས་ཅན་པ་ལ་བརྟེན་ནས་རང་ཡུལ་དུ་གྱུར་པའི་གཟུགས་
ཀྱི་སྐྱེ་མཆེད་སོ་སོར་རྣམ་པར་རིག་པས་རབ་ཏུ་ཕྱེ་བའི་གཙོ་བོ་རྣམ་རིག་དེ་
མིག་གི་རྣམ་པར་ཤེས་པའི་མཚན་ཉིད། མཚན་གཞི་ནི། དཀར་པོ་མཐོང་
བའི་རྣམ་པར་ཤེས་པ་ལྟ་བུ། མིག་གི་རྣམ་པར་ཤེས་པ་དང་མིག་ཤེས་སུ་
གྱུར་པའི་སེམས་གཉིས་དོན་གཅིག རང་གི་ཐུན་མོང་མ་ཡིན་པའི་བདག་
82



རྐྱེན་རྣ་དབང་ལ་བརྟེན་ནས་རང་ཡུལ་དུ་གྱུར་པའི་སྒྲའི་སྐྱེ་མཆེད་སོ་སོར་
རྣམ་པར་རིག་པས་རབ་ཏུ་ཕྱེ་བའི་གཙོ་བོ་རྣམ་རིག་དེ། རྣ་བའི་རྣམ་པར་
ཤེས་པའི་མཚན་ཉིད། མཚན་གཞི་ནི། པི་ཝང་གི་སྒྲ་ཐོས་པའི་རྣམ་པར་
ཤེས་པ་ལྟ་བུ། རྣ་བའི་རྣམ་པར་ཤེས་པ་དང་རྣ་ཤེས་སུ་གྱུར་པའི་སེམས་
དོན་གཅིག རང་གི་ཐུན་མོང་མ་ཡིན་པའི་བདག་རྐྱེན་སྣ་དབང་ལ་བརྟེན་
ནས་རང་ཡུལ་དུ་གྱུར་པའི་དྲིའི་སྐྱེ་མཆེད་སོ་སོར་རྣམ་པར་རིག་པས་རབ་
ཏུ་ཕྱེ་བའི་གཙོ་བོ་རྣམ་རིག་དེ་སྣའི་རྣམ་པར་ཤེས་པའི་མཚན་ཉིད། མཚན་
གཞི་ནི། ཙནྡན་གྱི་དྲི་ཚོར་བའི་རྣམ་པར་ཤེས་པ་ལྟ་བུ། སྣའི་རྣམ་པར་ཤེས་
པ་དང་སྣ་ཤེས་སུ་གྱུར་པའི་སེམས་དོན་གཅིག རང་གི་ཐུན་མོང་མ་ཡིན་
པའི་བདག་རྐྱེན་ལྕེ་དབང་ལ་བརྟེན་ནས་རང་ཡུལ་དུ་གྱུར་པའི་རོའི་སྐུ་་་་་
མཆེད་སོ་སོར་རྣམ་པར་རིག་པས་རབ་ཏུ་ཕྱེ་བའི་གཙོ་བོ་རྣམ་རིག་དེ། ལྕེའི་
རྣམ་པར་ཤེས་པའི་མཚན་ཉིད། མཚན་གཞི་ནི། བུ་རམ་གྱི་རོ་མྱོང་བའི་
རྣམ་པར་ཤེས་པ་ལྟ་བུ། ལྕེའི་རྣམ་པར་ཤེས་པ་དང་ལྕེ་ཤེས་སུ་གྱུར་པའི་
སེམས་དོན་གཅིག རང་གི་ཐུན་མོང་མ་ཡིན་པའི་བདག་རྐྱེན་ལུས་དབང་ལ་
བརྟེན་ནས་རང་ཡུལ་དུ་གྱུར་པའི་རེག་བྱའི་སྐྱེ་མཆེད་སོ་སོར་རྣམ་པར་རིག་
པས་རབ་ཏུ་ཕྱེ་བའི་གཙོ་བོ་རྣམ་རིག་དེ་ལུས་ཀྱི་རྣམ་པར་ཤེས་པའི་མཚན་
ཉིད། མཚན་གཞི་ནི། འཇམ་པའི་རེག་བྱ་མྱོང་བའི་རྣམ་པར་ཤེས་པ་ལྟ་བུ།
ལུས་ཀྱི་རྣམ་པར་ཤེས་པ་དང་ལུས་ཤེས་སུ་གྱུར་པའི་སེམས་གཉིས་དོན་་་་་་
གཅིག། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་



རང་ཡུལ་དུ་གྱུར་པའི་ཆོས་སོ་སོར་རྣམ་པར་རིག་པས་རབ་ཏུ་ཕྱེ་བའི་གཙོ་
བོ་རྣམ་རིག་དེ་ཡིད་ཀྱི་རྣམ་པར་ཤེས་པའི་མཚན་ཉིད། མཚན་གཞི་ནི། སྒྲ་
མི་རྟག་པར་མཐོང་བའི་རྣམ་པར་ཤེས་པ་ལྟ་བུའོ། །ཡིད་ཀྱི་རྣམ་པར་ཤེས་
པ་དང་། ཡིད་ཤེས་སུ་གྱུར་པའི་སེམས་གཉིས་དོན་གཅིག ཡིད་དབང་ནི།
དབང་པོ་གཟུགས་ཅན་པ་ཞིག་མ་ཡིན་པར་ཤེས་པ་ཞིག་ཡིན་ཏེ། ཡིད་ཀྱི་
རྣམ་པར་ཤེས་པ་རང་གི་སྔ་ལོགས་དེ་མ་ཐག་ཏུ་འགག་པའི་རྣམ་ཤེས་་་་་་་
ཚོགས་དྲུག་གང་རུང་དེ་ཡིན་ཏེ། མཛོད་ལས། དྲུག་པོ་འདས་མ་ཐག་པ་
ཡི། །རྣམ་ཤེས་གང་ཡིན་དེ་ཡིད་དོ། །ཞེས་གསུངས་ཏེ། དཔེར་ན། བུམ་
འཛིན་ཡིད་ཀྱི་རྣམ་ཤེས་ཤིག་སྐྱེས་པ་ན། དེའི་སྔ་ལོགས་དེ་མ་ཐག་ཏུ་འགག་
པའི་མིག་གི་རྣམ་པར་ཤེས་པ་ནས་ཡིད་ཀྱི་རྣམ་པར་ཤེས་པའི་བར་དྲུག་་་་
གམ་གང་ཡང་རུང་བ་དེ་བུམ་འཛིན་ཡིད་ཤེས་ཀྱི་བདག་རྐྱེན་དབང་པོ་ཡིན་
ཏེ། དེ་དག་ནི་བུམ་འཛིན་ཡིད་ཤེས་དེ་ཡུལ་འཛིན་ནུས་སུ་སྐྱེད་པའི་དབང་
པོ་ཡིན་པའི་ཕྱིར། བུམ་འཛིན་ཡིད་ཀྱི་རྣམ་ཤེས་སྐྱེས་ཟིན་པའི་རྗེས་སུ་བུམ་
འཛིན་ཡིད་ཀྱི་རྣམ་ཤེས་སྐད་ཅིག་དང་པོ་དེ། བུམ་འཛིན་ཡིད་ཀྱི་རྣམ་ཤེས་
སྐད་ཅིག་གཉིས་པའི་ཡིད་དབང་ཡིན་པ་སོགས་སྔ་མ་སྔ་མ་རྣམས་ཕྱི་མ་ཕྱི་
མའི་བདག་རྐྱེན་དབང་པོ་ཡིན་ནོ། །
ཡིད་དང་། ཡིད་ཤེས་དང༌། ཡིད་ཀྱི་རྣམ་པར་ཤེས་པ་གསུམ་དོན་
གཅིག་མ་ཡིན་ཏེ། ཡིད་ནི་རྣམ་པར་ཤེས་པ་ཚོགས་དྲུག་ཏེ། གཙོ་སེམས་
དྲུག་ཀ་ལ་གོ་བ་དང་། ཡིད་ཤེས་ནི་ཡིད་ཀྱི་རྣམ་པར་ཤེས་པ་དང་དེའི་



འཁོར་དུ་གྱུར་པའི་སེམས་བྱུང་ང་གཅིག་རྣམས་ལ་གོ །ཡིད་ཀྱི་རྣམ་པར་
ཤེས་པ་ནི་ཡིད་ཤེས་སུ་གྱུར་པའི་གཙོ་སེམས་ཁོ་ན་ལ་གོ་རྒྱུ་ཡིན་པའི་ཕྱིར་
རོ། །དེ་བས་ཡིད་ཀྱི་རྣམ་པར་ཤེས་པ་ཡིན་ན་ཡིད་དང་ཡིད་ཤེས་གཉིས་ཀ་
ཡིན་པས་ཁྱབ་ཀྱང་། ཡིད་ཡིན་ན། ཡིད་ཤེས་དང་ཡིད་ཀྱི་རྣམ་པར་ཤེས་པ་
གང་རུང་ཡིན་པས་མ་ཁྱབ་སྟེ། མིག་གི་རྣམ་པར་ཤེས་པ་དེ་ཡིད་ཡིན་ཡང་
ཡིད་ཤེས་དང་ཡིད་ཀྱི་རྣམ་པར་ཤེས་པ་གང་རུང་མ་ཡིན་པའི་ཕྱིར། མིག་གི་
རྣམ་པར་ཤེས་པ་ཆོས་ཅན། ཡིད་ཡིན་ཏེ། རྣམ་པར་ཤེས་པ་ཡིན་པའི་ཕྱིར།
ཁྱབ་སྟེ། ཡིད་དང་རྣམ་པར་ཤེས་པ་གཉིས་དོན་གཅིག་པའི་ཕྱིར། གོང་གི་
རྟགས་གྲུབ་སྟེ། རང་ཡུལ་སོ་སོར་མཐོང་བའི་ཆ་ནས་བཞག་པའི་རྣམ་རིག་
ཡིན་པའི་ཕྱིར་ཏེ། མིག་ཤེས་ཀྱི་ཡུལ་མཐའ་ཡས་པ་ཡོད་པའི་ནང་ནས་རང་
གི་གཟུང་བྱའི་ཡུལ་གཟུགས་ཀྱི་སྐྱེ་མཆེད་དེ་སོ་སོར་མཐོང་བ་ཞིག་ཡིན་པའི་
ལྡོག་ཆ་ནས་རྣམ་ཤེས་སུ་བཞག་པའི་རྣམ་རིག་ཡིན་པའི་ཕྱིར། མིག་གི་རྣམ་
པར་ཤེས་པ་ཆོས་ཅན། ཡིད་ཤེས་དང་ཡིད་ཀྱི་རྣམ་པར་ཤེས་པ་གཉིས་གང་
རུང་མ་ཡིན་ཏེ། ཡིད་ཤེས་མ་ཡིན་པ་གང་ཞིག ཡིད་ཀྱི་རྣམ་པར་ཤེས་པ་མ་
ཡིན་པའི་ཕྱིར། དང་པོ་གྲུབ་སྟེ། དབང་ཤེས་ཡིན་པའི་ཕྱིར། གཉིས་པ་གྲུབ་
སྟེ། མིག་གི་རྣམ་པར་ཤེས་པ་ཡིན་པའི་ཕྱིར། ཡིད་ཤེས་ཡིན་ན། ཡིད་དང་
ཡིད་ཀྱི་རྣམ་པར་ཤེས་པ་གཉིས་གང་རུང་ཡིན་པས་མ་ཁྱབ་སྟེ། ཡིད་ཀྱི་རྣམ་
པར་ཤེས་པའི་འཁོར་དུ་གྱུར་པའི་ཚོར་བ་དེ། ཡིད་ཤེས་ཡིན་ཡང་། ཡིད་
དང་ཡིད་ཀྱི་རྣམ་པར་ཤེས་པ་གཉིས་གང་རུང་མ་ཡིན་པའི་ཕྱིར། དེ་བཞིན་



དུ་མིག་དང་། མིག་ཤེས་དང་། མིག་གི་རྣམ་པར་ཤེས་པ་གསུམ་ཡང་དོན་
གཅིག་མ་ཡིན་ཏེ། མིག་ནི་དབང་པོ་གཟུགས་ཅན་པ་ཡིན་པ་དང་། མིག་
ཤེས་ནི་མིག་གི་རྣམ་པར་ཤེས་པ་དང་དེའི་འཁོར་དུ་གྱུར་པའི་སེམས་བྱུང་་་་
རྣམས་ཡིན་པ་དང་། མིག་གི་རྣམ་པར་ཤེས་པ་ནི་མིག་ཤེས་སུ་གྱུར་པའི་
གཙོ་སེམས་ཁོ་ན་ལ་གོ་རྒྱུ་ཡིན་ནོ། །
ས་བཅད་ལྔ་བ། ཁམས་དང་སྐྱེ་མཆེད་བཤད་པ།
དང་པོ། ཁམས་བཤད་པ།
རང་གི་འབྲས་བུ་འབྱུང་བའི་རྒྱུའམ་རིགས་ཡིན་པས་ན་ཁམས་ཞེས་་་་་
བརྗོད་པ་མཛོད་ཀྱི་ལུགས་ཡིན་ལ། ཕུང་བོ་ལྔ་བ་རྩ་འགྲེལ་ལྟར་ན། བྱེད་པ་
མེད་ལ་རང་གི་མཚན་ཉིད་འཛིན་པས་ན་ཁམས་ཞེས་བྱའོ། །ཆོས་རྣམས་ནི་
སྐད་ཅིག་མ་ཡིན་ཏེ་སྐྱེས་མ་ཐག་ཏུ་ཞིག་པས་ཅི་ཡང་བྱེད་པར་མི་ནུས་ལ།
དེ་ལྟར་མི་བྱེད་ཀྱང་རང་གི་མཚན་ཉིད་འཛིན་པའི་ཕྱིར་ཁམས་ཞེས་བྱ་སྟེ།
དཔེར་ན་ས་སྲ་བའི་མཚན་ཉིད་འཛིན་པས་སའི་ཁམས་ཞེས་བྱ་བ་དང་འདྲ་
བར་ཆོས་དེ་དག་ཀྱང་སོ་སོ་རང་གི་མཚན་ཉིད་འཛིན་པས་ན་ཁམས་ཞེས་་་་
བྱའོ། །
ཁམས་ནི་བཅོ་བརྒྱད་ཡོད་དེ། མིག་གི་ཁམས། རྣ་བའི་ཁམས། སྣའི་
ཁམས། ལྕེའི་ཁམས། ལུས་ཀྱི་ཁམས། ཡིད་ཀྱི་ཁམས་ཏེ་རྟེན་བདག་རྐྱེན་གྱི་



ཁམས་དྲུག་དང༌། གཟུགས་ཀྱི་ཁམས། སྒྲའི་ཁམས། དྲིའི་ཁམས། རོའི་
ཁམས། རེག་བྱའི་ཁམས། ཆོས་ཀྱི་ཁམས་ཏེ་དམིགས་པ་ཡུལ་གྱི་ཁམས་དྲུག་
དང་། མིག་གི་རྣམ་པར་ཤེས་པའི་ཁམས། རྣ་བའི་རྣམ་པར་ཤེས་པའི་
ཁམས། སྣའི་རྣམ་པར་ཤེས་པའི་ཁམས། ལྕེའི་རྣམ་པར་ཤེས་པའི་ཁམས།
ལུས་ཀྱི་རྣམ་པར་ཤེས་པའི་ཁམས། ཡིད་ཀྱི་རྣམ་པར་ཤེས་པའི་ཁམས་ཏེ་
བརྟེན་པ་རྣམ་པར་ཤེས་པའི་ཁམས་དྲུག་སྟེ་བཅོ་བརྒྱད་ཡོད་པའི་ཕྱིར།
བཅོ་བརྒྱད་དེ་བསྡུ་ན་ཁམས་བཅུ་གཉིས་སུ་འདུ་བ་ཡིན་ཏེ། བརྟེན་པ་རྣམ་
པར་ཤེས་པའི་ཁམས་དྲུག་ཡིད་ཁམས་སུ་འདུ་བ་ཡིན་པའི་ཕྱིར། ཁམས་
བཅུ་གཉིས་དང་སྐྱེ་མཆེད་བཅུ་གཉིས་རེ་རེ་ནས་དོན་གཅིག་གོ །
བསྟན་ཡོད་ཡིན་ན། ཁམས་བཅོ་བརྒྱད་ཀྱི་ནང་གི་གཟུགས་ཀྱི་ཁམས་
ཁོ་ན་ཡིན་པས་ཁྱབ་ཅིང་ཁམས་ལྷག་མ་བཅུ་བདུན་པོ་གང་རུང་ཡིན་་་་་་་
བསྟན་མེད་ཀྱིས་ཁྱབ་བོ། །བསྟན་ཡོད་བསྟན་མེད་ཀྱི་དོན་ནི་མིག་ཤེས་ཀྱི་
ཡུལ་དུ་བསྟན་དུ་ཡོད་མེད་ལ་ལྟོས་ནས་འཇོག་པ་ཡིན་ཏེ། བསྟན་ཡོད་དང་
མིག་ཤེས་ཀྱི་གཟུང་བྱ་དོན་གཅིག བསྟན་མེད་དང་མིག་ཤེས་ཀྱི་གཟུང་བྱ་
མ་ཡིན་པ་དོན་གཅིག གཟུགས་ཅན་གྱི་ཁམས་བཅུ་བོ་གང་རུང་ཡིན་ན་
ཐོགས་བཅས་ཀྱི་ཁམས་ཡིན་པས་ཁྱབ་ལ། རྣམ་པར་ཤེས་པའི་ཁམས་དྲུག་
དང་། ཡིད་ཀྱི་ཁམས་དང་། ཆོས་ཀྱི་ཁམས་དང་བརྒྱད་པོ་གང་རུང་ཡིན་ན་
ཐོགས་མེད་ཀྱི་ཁམས་ཡིན་པས་ཁྱབ་བོ། །སྐབས་འདིའི་ཐོགས་བཅས་དང་
ཐོགས་མེད་ཀྱི་དོན་ནི། གཟུགས་ཅན་ཕན་ཚུན་གཅིག་གི་གོ་སར་གཅིག་



འབྱུང་བ་ལ་རྡུགས་པའམ་གེགས་བྱེད་པ་དེ་ཐོགས་བཅས་ཡིན་ལ། དེ་ལས་
ལྡོག་པ་ནི་ཐོགས་མེད་ཡིན་ནོ། །
ཁམས་བཅོ་བརྒྱད་ལ་དགེ་མི་དགེ་ལུང་མ་བསྟན་འཇོག་ཚུལ་ཡོད་དེ།
གཟུགས་ཅན་གྱི་ཁམས་བཅུའི་ནང་ནས་གཟུགས་སྒྲའི་ཁམས་གཉིས་མ་་་་་
གཏོགས་དབང་པོ་ལྔ་དང་དྲི་རོ་རེག་བྱའི་ཁམས་བརྒྱད་པོ་དེ་མཐའ་གཅིག་
ཏུ་ལུང་མ་བསྟན་དང་། གཟུགས་ཀྱི་ཁམས་དང་། སྒྲའི་ཁམས་དང་། ཡིད་
ཀྱི་ཁམས་དང་། ཆོས་ཀྱི་ཁམས་དང་། རྣམ་པར་ཤེས་པའི་ཁམས་དྲུག་དང་
བཅས་ཁམས་བཅུ་བོ་རེ་རེ་ལ་དགེ་མི་དགེ་ལུང་མ་བསྟན་གསུམ་ཡོད་དོ། །
ཁམས་བཅོ་བརྒྱད་ལ་ཟིན་མ་ཟིན་གྱི་ཁྱད་པར་ཡོད་དེ། དེའི་ནང་ནས་
སྒྲ་དང་ཆོས་ཀྱི་ཁམས་གཉིས་དང་སེམས་ཀྱི་ཁམས་བདུན་ཏེ། ཁམས་དགུ་
བོ་དེ་མཐའ་གཅིག་ཏུ་མ་ཟིན་པ་དང་། དེ་ལས་གཞན་པའི་ཁམས་དགུ་བོ་
རེ་རེ་ལ་ཟིན་པ་དང་མ་ཟིན་པ་རྣམ་པ་གཉིས་ཡོད། ཟིན་མ་ཟིན་གྱི་དོན་ནི་
དབང་པོས་ཟིན་མ་ཟིན་ལ་ལྟོས་ནས་འཇོག་པ་ཡིན་ལ་གཟུགས་ཅན་ནང་་་་་
ཕན་ཚུན་ཕྲད་པ་ལས་ཚོར་བ་བདེ་སྡུག་སྐྱེད་ནུས་པ་ལ་ཟིན་པ་དང་། ཚོར་
བ་བདེ་སྡུག་སྐྱེད་མི་ནུས་པ་ལ་མ་ཟིན་པ་ཞེས་པའོ། །
ཁམས་བཅོ་བརྒྱད་པོ་རེ་རེ་ལ་གཟུགས་ཅན་དང་གཟུགས་ཅན་མ་ཡིན་
པའི་ཁྱད་པར་ཡོད་དེ། གཟུགས་ཀྱི་ཕུང་པོར་གཏོགས་པའི་མིག་གི་ཁམས་
ནས་ལུས་ཀྱི་ཁམས་ཀྱི་བར་ལྔ་དང་། གཟུགས་ཀྱི་ཁམས་ནས་རེག་བྱའི་
ཁམས་ཀྱི་བར་ལྔ་སྟེ་བཅུ་བོ་དེ། རང་གི་གནས་སུ་གཞན་སྐྱེ་བའི་གེགས་བྱེད་
88



པས་ན་གཟུགས་ཅན་དང་། དེའི་ལྷག་མ་མིག་གི་རྣམ་པར་ཤེས་པའི་ཁམས་
ནས་ཡིད་ཀྱི་རྣམ་པར་ཤེས་པའི་ཁམས་ཀྱི་བར་དྲུག་དང་། ཡིད་ཀྱི་ཁམས་ཏེ་
བདུན། ཆོས་ཀྱི་ཁམས་དང་བརྒྱད་པོ་དེ་རང་གི་གནས་སུ་གཞན་སྐྱེ་བའི་
གེགས་མི་བྱེད་པས་ན་གཟུགས་ཅན་མ་ཡིན་པ་ཞེས་བྱའོ། །ཕུང་པོ་ལྔའི་རབ་
བྱེད་ལས། ཁམས་བཅོ་བརྒྱད་ལ་གཟུགས་ཅན་དུ་ཞེ་ན། གང་དག་གཟུགས་
ཀྱི་ཕུང་པོའི་ངོ་བོ་ཉིད་དོ། །གཟུགས་ཅན་མ་ཡིན་པ་དུ་ཞེ་ན། ལྷག་མ་
རྣམས་སོ། །ཞེས་གསུངས་པ་ཡིན་ནོ། ། །
ཁམས་བཅོ་བརྒྱད་ལ་འབྱུང་བ་དང་། འབྱུང་འགྱུར་ཡིན་མིན་གྱི་ཆ་
གསུམ་ཡོད་དེ། ཁམས་བཅོ་བརྒྱད་ཀྱི་ནང་ནས་རེག་བྱའི་ཁམས་ལ་འབྱུང་
བ་དང་འབྱུང་འགྱུར་གཉིས་ཀ་ཡོད་ལ། ལྷག་མ་གཟུགས་ཅན་དགུ་དང་
ཆོས་ཁམས་ཀྱི་ཕྱོགས་གཅིག་རྣམ་པར་རིག་བྱེད་མ་ཡིན་པའི་གཟུགས་་་་་
འབྱུང་འགྱུར་ཁོ་ན་ཡིན། ལྷག་མ་ཡིད་ཁམས་དང་། ཆོས་ཁམས་ཀྱི་ཕྱོགས་
གཅིག་དང་རྣམ་པར་ཤེས་པའི་ཁམས་དྲུག་དང་བཅས་ཕྱེད་དང་བརྒྱད་ནི་
འབྱུང་བ་དང་འབྱུང་འགྱུར་གང་ཡང་མ་ཡིན་པའི་ཁམས་སོ། །
ཁམས་བཅོ་བརྒྱད་ལ་བསགས་པ་དང་། བསགས་པ་མ་ཡིན་པའི་ཆ་
གཉིས་ཡོད་དེ། གཟུགས་ཅན་བཅུ་བོ་དེ་རྡུལ་ཕྲ་རབ་འདུས་པའི་གཟུགས་
ཡིན་པས་བསགས་པ་ཡིན་ལ། སེམས་ཀྱི་ཁམས་བདུན་དང་ཆོས་ཁམས་ཏེ་
བརྒྱད་པོ་དེ་བསགས་པ་མ་ཡིན་པའི་ཁམས་ཡིན་ཏེ། མཛོད་ལས། གཟུགས་
ཅན་བཅུ་ནི་བསགས་པའོ། །ཞེས་གསུངས་པའི་ཕྱིར། ། །
89



ཁམས་བཅོ་བརྒྱད་ལ་ཟག་པ་དང་བཅས་པ་དང་། ཟག་པ་མེད་པ་
གཉིས་གཞག་ཏུ་ཡོད་དེ། མིག་གི་ཁམས་ནས་རེག་བྱའི་ཁམས་ཀྱི་བར་
གཟུགས་ཅན་གྱི་ཁམས་བཅུ་དང༌། མིག་གི་རྣམ་པར་ཤེས་པའི་ཁམས་ནས་
ལུས་ཀྱི་རྣམ་པར་ཤེས་པའི་ཁམས་ཀྱི་བར་རྣམ་ཤེས་ཀྱི་ཁམས་ལྔ་སྟེ་ཁམས་་་
བཅོ་ལྔ་དེ། མཐའ་གཅིག་ཏུ་ཟག་པ་དང་བཅས་པ་ཁོ་ན་ཡིན་ལ། དེར་མ་
ཟད་ཡིད་ཁམས་དང་། ཆོས་ཁམས་དང་། ཡིད་ཀྱི་རྣམ་པར་ཤེས་པའི་
ཁམས་གསུམ་གྱི་ཆ་ཤས་སུ་གྱུར་པའི་ཟག་བཅས་རྣམས་ཀྱང་ཟག་པ་དང་་་་
བཅས་པ་ཡིན་ཞིང་། འཕགས་ལམ་དུ་གཏོགས་པའི་ཡིད་ཀྱི་ཁམས་དང་།
ཆོས་ཀྱི་ཁམས་དང་ཡིད་ཀྱི་རྣམ་པར་ཤེས་པའི་ཁམས་གསུམ་དང་། ཆོས་
ཁམས་ཀྱིས་བསྡུས་པའི་འདུས་མ་བྱས་བཅས་རྣམ་པ་བཞི་བོ་ཟག་པ་མེད་པ་
ཡིན་ཏེ། ཕུང་པོ་ལྔའི་རབ་བྱེད་ལས། ཟག་པ་དང་བཅས་པ་དུ་ཞེ་ན། བཅོ་
ལྔ་དང་ཐ་མ་གསུམ་གྱི་ཆ་སྟེ། དེ་དག་ཉོན་མོངས་སྐྱེ་བའི་མངོན་སུམ་གྱི་
སྤྱོད་ཡུལ་གྱི་ཕྱིར་རོ། །ཟག་པ་མེད་པ་དུ་ཞེ་ན། ཐ་མ་གསུམ་གྱི་ཆའོ། །ཞེས་
གསུངས་པ་དང་། དེའི་འགྲེལ་བ་སློབ་དཔོན་ཡོན་ཏན་འོད་ཀྱིས་མཛད་པ་
ལས། ཁམས་བཅོ་ལྔ་ནི་མིག་གི་ཁམས་དང་གཟུགས་ཀྱི་ཁམས་དང་། མིག་
གི་རྣམ་པར་ཤེས་པའི་ཁམས་ནས་དེ་བཞིན་དུ་ལུས་ཀྱི་ཁམས་དང་། རེག་
བྱའི་ཁམས་དང་ལུས་ཀྱི་རྣམ་པར་ཤེས་པའི་ཁམས་ཀྱི་བར་དུའོ། །ཟག་པ་
དང་ལྷན་ཅིག་བྱུང་བས་ཟག་པ་དང་བཅས་པའོ། །ཟག་པ་རྣམས་ནི་ཉོན་
མོངས་པ་རྣམས་སོ། །དེ་དག་ཇི་ལྟར་ཟག་པ་རྣམས་དང་བཅས་པ་ཞེས་བྱ་
90



ཞེ་ན། དེ་དག་ཉོན་མོངས་པ་སྐྱེ་བའི་མངོན་སུམ་གྱི་སྤྱོད་ཡུལ་གྱི་ཕྱིར་རོ་ ་
ཞེས་བྱ་བ་ནི་མིག་ལ་བརྟེན། གཟུགས་ལ་བརྟེན་ནས་རྣམ་པར་ཤེས་པ་
འབྱུང་སྟེ། མིག་གི་རྣམ་པར་ཤེས་པས་མྱོང་བའི་གཟུགས་རྣམས་ཡིད་ཀྱི་
རྣམ་པར་ཤེས་པས་རྟོག་གོ །རྣམ་པར་རྟོག་པ་ལས་ཉོན་མོངས་པ་རྣམས་
འབྱུང་ངོ་། །ལྷག་མ་རྣམས་ལ་ཡང་དེ་བཞིན་དུ་བརྗོད་པར་བྱའོ། །ཟག་པ་
མེད་པ་དུ་ཞེ་ན། ཐ་མ་གསུམ་གྱི་ཆའོ་ཞེས་བྱ་བ་ནི་ཡིད་ཀྱི་ཁམས་དང་།།
ཡིད་ཀྱི་རྣམ་པར་ཤེས་པའི་ཁམས་དང་། ཆོས་ཀྱི་ཁམས་དང་། དེ་གསུམ་གྱི་
ཆ་ནི་ཆོས་ཀྱི་ཁམས་ཀྱི་ཕྱོགས་གཅིག་སྟེ་འདུས་མ་བྱས་ཞེས་བྱའོ། །ཞེས་
གསུངས་པའི་ཕྱིར་རོ། །དེས་ན་མེད་ངེས་རྣམས་ནི་ཟག་བཅས་ཟག་མེད་
གང་ཡང་མ་ཡིན་ལ། གཞི་གྲུབ་ན། ཟག་བཅས་དང་ཟག་མེད་གང་རུང་
ཡིན་པས་ཁྱབ། རྟག་པ་ཡིན་ན་ཟག་མེད་ཡིན་པས་ཁྱབ་ཅིང་། མི་རྟག་པའི་
ནང་ནས་ལམ་བདེན་དང་སངས་འཕགས་གང་རུང་ཡིན་ན་ཟག་མེད་ཡིན་
པས་ཁྱབ་བོ། །མ་དག་པའི་སྣོད་བཅུད་ལོངས་སྤྱོད་རྣམས་ཟག་བཅས་ཡིན་
ཏེ། དེ་རྣམས་སྡུག་བསྔལ་བདེན་པ་ཡིན་པའི་ཕྱིར། ཟག་བཅས་ཡིན་ན།
ཟག་པ་དམིགས་པའི་སྒོ་ནས་རྒྱས་རུང་ཡིན་པས་ཁྱབ། ཟག་པ་མཚུངས་
ལྡན་གྱི་སྒོ་ནས་བྱས་པ་ཡིན་ན་ཤེས་པ་ཡིན་པས་ཁྱབ། སྐབས་འདིའི་ཟག་པ་
དེ་ཉོན་མོངས་ལ་བྱེད་དོ། །
ཁམས་བཅོ་བརྒྱུད་ལ་ནང་གི་ཁམས་དང་ཕྱི་རོལ་གྱི་ཁམས་གཉིས་་་་་་
གཞག་ཏུ་ཡོད་དེ། མིག་གི་ཁམས་ནས་ཡིད་ཀྱི་ཁམས་ཀྱི་བར་དབང་པོའི་



ཁམས་དྲུག་དང་། མིག་གི་རྣམ་པར་ཤེས་པའི་ཁམས་ནས་ཡིད་ཀྱི་རྣམ་པར་
ཤེས་པའི་ཁམས་ཀྱི་བར་རྣམ་ཤེས་ཀྱི་ཁམས་དྲུག་སྟེ་བཅུ་གཉིས་པོ་དེ་ནང་
གི་ཁམས་ཡིན་ལ། གཟུགས་ཀྱི་ཁམས་ནས་ཆོས་ཀྱི་ཁམས་ཀྱི་བར་དྲུག་པོ་དེ་
ཕྱི་རོལ་གྱི་ཁམས་ཡིན་ནོ། །ནང་གི་ཁམས་བཅུ་གཉིས་པོ་སྐྱེས་བུའི་རྒྱུད་ཀྱིས་
བསྡུས་པའི་ཁམས་དང་ཕྱི་རོལ་གྱི་ཁམས་དྲུག་ལ་སྐྱེས་བུའི་རྒྱུད་ཀྱིས་མ་་་་་
བསྡུས་པའི་ཁམས་ཞེས་ཀྱང་བརྗོད་དོ། །
ཁམས་བཅོ་བརྒྱད་ལ་དམིགས་པ་དང་བཅས་པ་དང་། དམིགས་པ་
མེད་པ་གཉིས་ཡོད་དེ། སེམས་ཀྱི་ཁམས་བདུན་དང་། ཆོས་ཀྱི་ཁམས་ཀྱིས་
བསྡུས་པའི་སེམས་བྱུང་རྣམས་དམིགས་པ་དང་བཅས་པ་ཡིན་ཏེ། དམིགས་
པའི་ཡུལ་ཡོད་པའི་ཁམས་ཡིན་ལ། ལྷག་མ་གཟུགས་ཅན་གྱི་ཁམས་བཅུ་
དང་ཆོས་ཁམས་ཀྱིས་བསྡུས་པའི་སེམས་བྱུང་མ་ཡིན་པའི་ཆོས་ཏེ་ལྡན་མིན་
འདུ་བྱེད་དང་། རྟག་པའི་ཆོས་རྣམས་དམིགས་པ་མེད་པའམ་དམིགས་པའི་
ཡུལ་མེད་པའི་ཁམས་ཡིན། སྤྱིར་སེམས་བྱུང་ང་གཅིག་དང་། ལྡན་མིན་འདུ་
བྱེད་དང་། རྟག་པའི་ཆོས་རྣམས་ནི་ཆོས་ཀྱི་ཁམས་སུ་འདུས་པ་ཡིན་ནོ། །
དམིགས་པ་དང་དམིགས་པ་མེད་པ་ཞེས་པའི་དོན་ནི། སེམས་དང་སེམས་
ལས་བྱུང་བ་གང་རུང་ནི་ཤེས་པ་ཡིན་པས་དམིགས་པའི་ཡུལ་ཡོད་པར་་་་་
བརྗོད་ཀྱི། སེམས་དང་སེམས་བྱུང་གང་རུང་མ་ཡིན་པ་རྣམས་ནི་དམིགས་
པའི་ཡུལ་མེད་པར་བཤད་དོ། །
ཁམས་བཅོ་བརྒྱད་ལ་རྣམ་པར་རྟོག་པ་དང་བཅས་པ་དང་། རྣམ་པར་



རྟོག་པ་མེད་པ་གཉིས་ཡོད་དེ། ཁམས་བཅོ་བརྒྱད་ཀྱི་ནང་ནས་ཡིད་ཀྱི་
ཁམས་དང་། ཡིད་ཀྱི་རྣམ་པར་ཤེས་པའི་ཁམས་དང་། ཆོས་ཀྱི་ཁམས་
གསུམ་སོ་སོ་ལ་རྣམ་པར་རྟོག་པ་དང་བཅས་པའི་ཁམས་ཡོད་ལ། ཁམས་
ལྷག་མ་མིག་གི་ཁམས་ནས་ལུས་ཀྱི་ཁམས་ཀྱི་བར་ལྔ་དང་གཟུགས་ཀྱི་ཁམས་
ནས་རེག་བྱའི་ཁམས་ཀྱི་བར་ལྔ་དང་། མིག་གི་རྣམ་པར་ཤེས་པ་ནས་ལུས་
ཀྱི་རྣམ་པར་ཤེས་པའི་བར་ལྔ་སྟེ་བཅོ་ལྔ་དང༌། ཆོས་ཀྱི་སྐྱེ་མཆེད་ཀྱི་ཕྱོགས་
གཅིག་སེམས་བྱུང་མ་ཡིན་པ་རྣམས་ནི་རྣམ་པར་མི་རྟོག་པ་ཉིད་ཡིན་ནོ། །
འོ་ན་ཡིད་ཀྱི་ཁམས་དང་། ཡིད་ཀྱི་རྣམ་པར་ཤེས་པའི་ཁམས་དང་། ཆོས་
ཁམས་ཀྱི་ཕྱོགས་གཅིག་གིས་བསྡུས་པའི་སེམས་བྱུང་རྣམས་ལ་རྟོག་བཅས་
རེ་འཇོག་པའི་རྒྱུ་མཚན་ཅི་ཞེ་ན། འདི་ལྟ་སྟེ། སྤྱིར་རྟོག་པ་ལ་རང་བཞིན་
གྱིས་རྟོག་པ་དང༌། རྗེས་སུ་དྲན་པའི་རྟོག་པ་དང་། གཏན་ལ་འབེབས་པའི་
རྟོག་པ་དང་གསུམ་ཡོད་ལ། རང་བཞིན་གྱིས་རྟོག་པ་ནི། མིག་གི་རྣམ་
པར་ཤེས་པས་གཟུགས་ལ་གཟུགས་ཙམ་དུ་ཤེས་པ་དང་། རྣ་བའི་རྣམ་པར་
ཤེས་པས་སྒྲ་ལ་སྒྲ་ཙམ་དུ་ཤེས་པ་ལྟ་བུའོ། །རྗེས་སུ་དྲན་པའི་རྟོག་པ་ནི་སྔོན་
མཐོང་བ་དང་། ཐོས་པ་ལ་སོགས་པ་ཕྱིས་མ་བརྗེད་ཅིང་། དྲན་པ་མ་ཉམས་
པ་ལྟ་བུའོ། །གཏན་ལ་འབེབས་པའི་རྟོག་པ་ནི། ཁམས་གསུམ་དང་དུས་
གསུམ་གྱི་དངོས་པོ་རྣམས་ལ་ཁ་ཅིག་མིག་གིས་མངོན་སུམ་དུ་མཐོང་བ་་་་་
དང༌། ཁ་ཅིག་མིག་གིས་མངོན་སུམ་དུ་མ་མཐོང་ཡང་རྣ་བས་ཐོས་པ་ལ་
སོགས་པ་ལས་ཤེས་རབ་དང་སེམས་པའི་ཁྱད་པར་གྱིས་འདི་ནི་ཡིན། འདི་
་
93



ནི་མ་ཡིན་ཞེས་པ་ནི་གཏན་ལ་འབེབས་པའི་རྟོག་པ་ཞེས་བྱའོ། །རྟོག་པ་དེ་
གསུམ་གྱི་ནང་ནས་རྗེས་སུ་དྲན་པའི་རྟོག་པ་དང་གཏན་ལ་འབེབས་པའི་་་་
རྟོག་པ་གཉིས་ཅི་རིགས་དང་བཅས་པའི་སྒོ་ནས་རྟོག་པ་དང་བཅས་པར་་་་་
འཇོག་པ་ཡིན། རང་བཞིན་གྱིས་རྣམ་པར་རྟོག་པ་དང་བཅས་ཀྱང་ཕྱི་མ་
གཉིས་གང་རུང་དང་མ་བཅས་ན་རྣམ་པར་མི་རྟོག་པར་འཇོག་པ་ཡིན་ཏེ།
དཔེར་ན། ཁྲི་རྐང་བ་གཅིག་ཡོད་ཀྱང་གསུམ་མེད་ན་ཁྲི་རྐང་བ་མེད་པ་ཞེས་
བརྗོད་པ་དང་དཔེ་མཚུངས་པ་ཡིན་ནོ། །
གཉིས་པ། སྐྱེ་མཆེད་བཤད་པ།
རྣམ་པར་ཤེས་པ་མཚུངས་ལྡན་དང་བཅས་པ་སྐྱེ་ཞིང་མཆེད་པར་བྱེད་
པའི་སྒོ་དང་རྒྱུ་དང་རྐྱེན་དང་གནས་ཡིན་པས་ན་སྐྱེ་མཆེད་ཅེས་བརྗོད་དོ། །
སློབ་དཔོན་ཡོན་ཏན་འོད་ཀྱིས། ཅིའི་ཕྱིར་སྐྱེ་མཆེད་ཅེས་བྱ་ཞེ་ན། རྣམ་
པར་ཤེས་པ་སྐྱེ་བའི་སྒོའི་ཕྱིར་རོ། །ཞེས་བྱ་བ་ནི་གང་གི་ཕྱིར་སྐྱེ་མཆེད་བཅུ་
གཉིས་པོ་དེ་དག་མཚུངས་པར་ལྡན་པ་དང་བཅས་པའི་འཇུག་པའི་རྣམ་་་་་
པར་ཤེས་པ་དྲུག་སྐྱེ་བའི་སྒོར་གྱུར་པ་དེའི་ཕྱིར་སྐྱེ་མཆེད་ཅེས་བྱའོ། །ངེས་
པའི་ཚིག་ཏུ་ན་སེམས་དང་སེམས་ལས་བྱུང་བ་ཞེས་བྱ་བ་སྐྱེ་བ་མཆེད་པར་
བྱེད་པས་ན་སྐྱེ་མཆེད་དོ། །མཆེད་པ་ནི་རྒྱས་པ་སྟེ་རྒྱས་པར་བྱེད་ཅེས་བྱ་
བའི་ཐ་ཚིག་གོ་ཞེས་གསུངས་སོ། །
སྐྱེ་མཆེད་ནི་བཅུ་གཉིས་ཡོད་དེ། མིག་གི་སྐྱེ་མཆེད། རྣ་བའི་སྐྱེ་མཆེད།
94



སྣའི་སྐྱེ་མཆེད། ལྕེའི་སྐྱེ་མཆེད། ལུས་ཀྱི་སྐྱེ་མཆེད། ཡིད་ཀྱི་སྐྱེ་མཆེད།
གཟུགས་ཀྱི་སྐྱེ་མཆེད། སྒྲའི་སྐྱེ་མཆེད། དྲིའི་སྐྱེ་མཆེད། རོའི་སྐྱེ་མཆེད། རེག་
བྱའི་སྐྱེ་མཆེད། ཆོས་ཀྱི་སྐྱེ་མཆེད་དང་བཅུ་གཉིས་ཡོད་དོ། །སྐྱེ་མཆེད་
རྣམས་བཅུ་གཉིས་ཁོ་ནར་ངེས་པའི་རྒྱུ་མཚན་ཡོད་དེ། མིག་སོགས་དབང་
པོ་དྲུག་དང་། གཟུགས་སོགས་ཡུལ་དྲུག་པོ་ཁོ་ནས། རང་དུས་ན་མ་འོངས་
པའི་རང་འབྲས་རྣམ་ཤེས་རྣམ་པ་དྲུག་མ་སྐྱེས་པ་སྐྱེ་བའི་སྒོ་བྱེད་པའི་རྒྱུ་་་་
མཚན་གྱིས་དེ་རྣམས་བཅུ་གཉིས་ཁོ་ནར་བཞག་པའི་ཕྱིར། འདིར་ཁོ་ན་
ཞེས་བརྗོད་པའི་དགོས་པ་ཡོད་དེ། རྣམ་པར་ཤེས་པ་ཚོགས་དྲུག་སྐྱེ་མཆེད་
ཡིན་པ་གཅོད་པའི་ཕྱིར། དེ་ལྟར་ན་རྣམ་ཤེས་དྲུག་དེ་སྐྱེ་མཆེད་བཅུ་གཉིས་
སུ་འདུས་ཡོད་དམ་མེད་ཅེ་ན། འདུས་ཡོད་དེ། དེ་དྲུག་རང་འབྲས་རྣམ་
ཤེས་ཕྱི་མ་སྐྱེ་བའི་སྒོ་བྱེད་པའི་ལྡོག་ཆ་ནས་ཡིད་ཀྱི་སྐྱེ་མཆེད་དུ་འདུས་པ་་་་
ཡིན་ནོ། །
སྐྱེ་མཆེད་བཅུ་གཉིས་པོ་དེ་ཕྱི་ནང་གི་སྐྱེ་མཆེད་གཉིས་སུ་འདུ་བ་ཡིན་
ཏེ། མིག་གི་སྐྱེ་མཆེད་ནས་ཡིད་ཀྱི་སྐྱེ་མཆེད་ཀྱི་བར་དྲུག་པོ་དེ་ནང་གི་སྐྱེ་
མཆེད་དང་། གཟུགས་ཀྱི་སྐྱེ་མཆེད་ནས་ཆོས་ཀྱི་སྐྱེ་མཆེད་ཀྱི་བར་དྲུག་པོ་དེ་
ཕྱིའི་སྐྱེ་མཆེད་དུ་འདུས་པ་ཡིན་ནོ། །
ཁམས་བཅོ་བརྒྱད་པོ་ཐམས་ཅད་སྐྱེ་མཆེད་གསུམ་དུ་འདུ་ཚུལ་ཡོད་དེ།
གཟུགས་ཅན་གྱི་ཁམས་བཅུ་བོ་དེ་གཟུགས་ཅན་གྱི་སྐྱེ་མཆེད་དང་། རྣམ་
ཤེས་ཀྱི་ཁམས་བདུན་པོ་དེ་ཡིད་ཀྱི་སྐྱེ་མཆེད་དང་། ཆོས་ཀྱི་ཁམས་གང་ཡིན་
95



པ་དེ་ཆོས་ཀྱི་སྐྱེ་མཆེད་ཡིན་པའི་ཕྱིར། སྐྱེ་མཆེད་གཟུགས་ཅན་བཅུ་དང་
ཁམས་གཟུགས་ཅན་བཅུ་བོ་དེ། དབང་པོ་ལྔ་དང་དོན་ལྔ་ལས་དོན་གཞན་
དུ་མི་འཇོག་སྟེ། སྔར་གཟུགས་ཀྱི་ཕུང་པོའི་དབྱེ་བའི་སྐབས་སུ་བཤད་པའི་
དབང་པོ་ལྔ་དང་དོན་ལྔ་བོ་དེ་དག་ཁོ་ན་ལ་སྐྱེ་མཆེད་གཟུགས་ཅན་བཅུ་་་་་
དང་ཁམས་གཟུགས་ཅན་བཅུར་འཇོག་པ་ཡིན་ཏེ། མིག་གི་དབང་པོ་དེ་
མིག་གི་སྐྱེ་མཆེད་དང་མིག་གི་ཁམས་སུ་འཇོག་པ་ནས། རེག་བྱ་དེ་རེག་བྱའི་
སྐྱེ་མཆེད་དང་རེག་བྱའི་ཁམས་སུ་འཇོག་པའི་བར་ཡིན་པའི་ཕྱིར་རོ། །རྣམ་
ཤེས་ཀྱི་ཁམས་བདུན་ནི་སེམས་ཀྱི་ཁམས་བདུན་ཏེ། ཡིད་ཀྱི་ཁམས་དང་།
རྣམ་པར་ཤེས་པའི་ཁམས་དྲུག་དང་བདུན་པོ་ལ་ཡིད་ཀྱི་སྐྱེ་མཆེད་དུ་འདུས་
པ་ཡིན་ནོ། །ཆོས་ཀྱི་སྐྱེ་མཆེད་ནི་ཆོས་ཀྱི་ཁམས་གང་ཡིན་པ་དེ་ཡིན་ལ།
གཟུགས་ཅན་གྱི་སྐྱེ་མཆེད་དང་ཡིད་ཀྱི་སྐྱེ་མཆེད་གཉིས་མ་ཡིན་པའི་ཆོས་་་་་
ཐམས་ཅད་འདུས་པ་ཡིན་ནོ། །ཆོས་ཀྱི་སྐྱེ་མཆེད་དང་ཆོས་ཀྱི་སྐྱེ་མཆེད་པའི་
གཟུགས་གཉིས་དོན་མི་གཅིག་སྟེ། ཆོས་ཀྱི་སྐྱེ་མཆེད་ཡིན་ན་ཆོས་ཀྱི་སྐྱེ་
མཆེད་པའི་གཟུགས་ཡིན་པས་མ་ཁྱབ་པའི་ཕྱིར། དེར་ཐལ། མིག་གི་རྣམ་
པར་ཤེས་པའི་འཁོར་དུ་གྱུར་པའི་སེམས་བྱུང་ཚོར་བ་དེ་ཆོས་ཀྱི་སྐྱེ་མཆེད་་་་
ཡིན་ཡང་ཆོས་ཀྱི་སྐྱེ་མཆེད་པའི་གཟུགས་མ་ཡིན་པའི་ཕྱིར་ཏེ། དེ་ཆོས་
ཁམས་སུ་འདུ་དགོས་ལ། གཟུགས་མ་ཡིན་ཏེ་ཤེས་པ་ཡིན་པའི་ཕྱིར། དེ་
བཞིན་དུ་སེམས་བྱུང་ང་གཅིག་རེ་རེ་དང་། ལྡན་མིན་འདུ་བྱེད་དང་། །
འདུས་མ་བྱས་ཀྱི་ཆོས་རྣམས་ཀྱང་ཆོས་ཀྱི་སྐྱེ་མཆེད་ཡིན་ཡང་ཆོས་ཀྱི་སྐྱེ་་་་་
96



མཆེད་པའི་གཟུགས་མ་ཡིན་པའི་ཕྱིར་རོ། །ཆོས་གསུམ་གྱི་གཙོ་བོ་གསུམ་དུ་
ཆོས་ཐམས་ཅད་འདུ་ཚུལ་ཡང་ཡོད་དེ། གཟུགས་ཀྱི་ཕུང་པོ་དང་། ཡིད་ཀྱི་
སྐྱེ་མཆེད། ཆོས་ཀྱི་ཁམས་གཅིག་པུ་སྟེ་གསུམ་པོ་དེས་ཆོས་ཐམས་ཅད་
བསྡུས་པ་ཡིན་ཏེ། མངོན་པ་མཛོད་ལས། ཕུང་པོ་དང་ནི་སྐྱེ་མཆེད་དང་།།
ཁམས་གཅིག་གིས་ནི་ཐམས་ཅད་བསྡུས། །ཞེས་གསུངས་པའི་ཕྱིར་རོ། །
གཟུགས་ཀྱི་ཕུང་པོ་དང། ཡིད་ཀྱི་སྐྱེ་མཆེད་དང་། ཆོས་ཁམས་གཅིག་པུ་དེ་
གསུམ་ལ་ནི་ཆོས་ཐམས་ཅད་འདུས་ཡོད་པའི་རྐྱེན་གྱིས་ཆོས་གསུམ་གྱི་གཙོ་
བོ་ཞེས་བརྗོད་པ་ཡིན་ནོ། །
གསུམ་པ། ཕུང་ཁམས་སྐྱེ་མཆེད་གསུམ་བསྟན་པའི་དགོས་པ་བཤད་པ།
མཛོད་ཀྱི་ལུགས་ལྟར་ན། ཕུང་པོ་ལ་སོགས་པའི་ཆོས་གསུམ་བསྟན་
པའི་དགོས་པ་ཡོད་དེ། སེམས་བྱུང་ལ་རིལ་བོ་གཅིག་ཏུ་རྨོངས་པ་དང་།
གཟུགས་ཅན་ལ་རིལ་བོ་གཅིག་ཏུ་རྨོངས་པ་དང་། གཟུགས་སེམས་གཉིས་
ཀ་ལ་རིལ་བོ་གཅིག་ཏུ་རྨོངས་པ་གསུམ་བཟློག་པའི་ཕྱིར། དང་པོ་ཕུང་པོ་ལྔ་
བཤད་པས་རྨོངས་པ་དང་པོ་བཟློག་ནུས་ཏེ། ཕུང་པོ་ལྔའི་སྐབས་སུ་སེམས་
བྱུང་གི་ཕུང་པོ་ལ་གསུམ་དུ་ཕྱེ་བའི་ཕྱིར། གཉིས་པ་སྐྱེ་མཆེད་བཅུ་གཉིས་
བཤད་པས་རྨོངས་པ་གཉིས་པ་བཟློག་ནུས་ཏེ། དེའི་སྐབས་སུ་གཟུགས་ཅན་
གྱི་སྐྱེ་མཆེད་ལ་བཅུར་ཕྱེ་བའི་ཕྱིར། གསུམ་པ་ཁམས་བཅོ་བརྒྱད་བཤད་
པས་རྨོངས་པ་གསུམ་པ་བཟློག་ནུས་ཏེ། དེའི་སྐབས་སུ་གཟུགས་ཅན་གྱི་



ཁམས་ལ་བཅུ་དང་། རྣམ་ཤེས་ཀྱི་ཁམས་ལ་བདུན་དུ་ཕྱེ་བའི་ཕྱིར། ཕུང་པོ་
ལ་སོགས་པའི་ཆོས་གསུམ་བསྟན་པའི་དགོས་པ་གཞན་ཡང་ཡོད་དེ། དབང་
རྣོན་ཚིག་བསྡུས་པ། དབང་འབྲིང་ཚིག་འབྲིང་། དབང་རྟུལ་ཚིག་རྒྱས་པ་
འདོད་པ་རྣམ་པ་གསུམ་ལ་དབང་པོ་དང་འདོད་པ་གསུམ་གྱི་རིམ་པ་དང་་་་
འཚམ་པར་བསྟན་ནས་རྗེས་སུ་གཟུང་བའི་ཆེད་ཡིན་ཏེ། མཛོད་ལས།
རྨོངས་དབང་འདོད་རྣམ་གསུམ་གྱི་ཕྱིར། །ཕུང་པོ་ལ་སོགས་གསུམ་བསྟན་
ཏོ། །ཞེས་གསུངས་པའི་ཕྱིར། །
ཕུང་པོ་ལྔ་བ་རྩ་འགྲེལ་ལས་བཤད་པ་ལྟར་ན། ཕུང་པོ་ལ་སོགས་པ་
གསུམ་བཤད་པའི་དགོས་པ་གང་ཡིན་ཞེ་ན། དེའི་དགོས་པ་ཡོད་དེ། མུ་
སྟེགས་པ་ལ་བདག་ཏུ་འཛིན་པ་རྣམ་པ་གསུམ་ཡོད་པས་དེ་གསུམ་བཟློག་་་་
པའི་ཕྱིར་གོ་རིམ་བཞིན་དུ་ཕུང་པོ་དང་སྐྱེ་མཆེད་དང་ཁམས་རྣམས་བཤད་
པའི་ཕྱིར། དེ་ཡང་ཡིན་ཏེ། བདག་ཏུ་འཛིན་པ་རྣམ་པ་གསུམ་ནི། བདག་
གཅིག་པུར་འཛིན་པ་དང་། བདག་ཟ་བར་འཛིན་པ་དང་། བདག་བྱེད་
པར་འཛིན་པ་གསུམ་ཡིན་ལ། བདག་གཅིག་པུར་འཛིན་པའི་གཉེན་པོར་
ཕུང་པོ་དང་། བདག་ཟ་བར་འཛིན་པའི་གཉེན་པོར་སྐྱེ་མཆེད་དང༌།
བདག་བྱེད་པར་འཛིན་པའི་གཉེན་པོར་ཁམས་རྣམས་གོ་རིམ་བཞིན་་་་་
བཤད་ལ། བདག་ཏུ་འཛིན་པ་རྣམ་པ་གསུམ་གྱི་དོན་ནི། སློབ་དཔོན་ཡོན་
ཏན་འོད་ཀྱིས་གཅིག་པུར་འཛིན་པ་ཞེས་བྱ་བ་ནི་ཕུང་པོ་ལ་རིལ་བོར་
བདག་ཏུ་འཛིན་པ་གང་ཡིན་པའོ། །ཟ་བར་འཛིན་པ་ནི་གང་ཡུལ་སྤྱོད་པ་
98



དེ་ལ་བདག་ཡིན་པར་འཛིན་པའོ། །བྱེད་པར་འཛིན་པ་ཞེས་བྱ་བ་ནི་གང་
བྱེད་པ་དང་ལྡན་པས་བྱེད་པ་དེ་བདག་ཅེས་བྱའོ། །ཞེས་གསུངས་ཀྱང་།
མཁན་ཆེན་དགེ་འདུན་རྒྱ་མཚོས། འདིར་གཅིག་པུར་འཛིན་པ་དང་ཟ་བར་
འཛིན་པ་དང༌། བྱེད་པར་འཛིན་པ་ཞེས་བཤད་ཀྱང་དོན་ལ་བདག་ཆ་ཤས་
མེད་པའི་གཅིག་པུར་འཛིན་པ་དང་བདག་ཕུང་ཁམས་སྐྱེ་མཆེད་ལས་དོན་
གཞན་དུ་ཡུལ་ལ་ལོངས་སྤྱོད་པའི་ཟ་པོར་འཛིན་པ་དང་། དགེ་མི་དགེའི་
ལས་བྱེད་པ་པོར་འཛིན་པ་ཞེས་བཤད་ན་མུ་སྟེགས་པ་འགའ་ཞིག་གི་འདོད་
པ་དང་མཐུན་པས་གོ་རྒྱུ་ཆེ་ཞེས་གསུངས་པ་ལྟར་གོ་ན་ལེགས་སྙམ་མོ། །
ས་བཅད་དྲུག་པ། དངོས་པོ་ལ་རྒྱུ་འབྲས་གཉིས་སུ་
དབྱེ་བ་ལས་རྒྱུ་བཤད་པ།
དང་པོ། རྒྱུའི་མཚན་ཉིད་བཤད་པ།
སྐྱེད་བྱེད་རྒྱུའི་མཚན་ཉིད། སྒྲ་བཤད་ནི་རང་གི་འབྲས་བུ་གང་ཡིན་པ་
དེ་སྐྱེད་པར་བྱེད་པ་དེ་རྒྱུ་ཡིན་ཞེས་པའོ། །གཞི་ལ་སྦྱར་ན་རྫ་བུམ་གྱི་སྐྱེད་
བྱེད་རྫ་བུམ་གྱི་རྒྱུའི་མཚན་ཉིད། མཚན་གཞི་ནི་རྫ་བུམ་གྱི་སྔ་ལོགས་སུ་བྱུང་
བའི་རྫ་བུམ་གྱི་རྒྱུར་གྱུར་པའི་དངོས་པོ་དེ་ཡིན་ཏེ། དེ་ནི་རྫ་བུམ་གྱི་རྒྱུར་
གྱུར་པའི་འཇིམ་པ་དང་སྐྱེས་བུའི་བྱེད་རྩོལ་ལྟ་བུའོ། །རྒྱུ་དང་། འབྲས་བུ་
དང་། དངོས་པོ་གསུམ་དོན་གཅིག་ཡིན་ཏེ། དེ་གསུམ་ཡིན་ཁྱབ་མཉམ་ཡིན་
39



པའི་ཕྱིར། རྒྱུ་དང་དངོས་པོ་གཉིས་ཡིན་ཁྱབ་མཉམ་ཡིན་ཏེ། རྒྱུ་ཡིན་ན་
དངོས་པོ་ཡིན་པས་ཁྱབ། དངོས་པོ་ཡིན་ན་རྒྱུ་ཡིན་པས་ཁྱབ་པའི་ཕྱིར།
དང་པོ་གྲུབ་སྟེ། འབྲས་བུ་སྐྱེད་བྱེད་ཀྱི་རྒྱུ་ཞིག་ཡིན་ན་དངོས་པོ་ཞིག་ཡིན་
དགོས་ལ། དངོས་པོ་མ་ཡིན་པར་གྱུར་པའི་རྒྱུ་ཞིག་མེད་པའི་ཕྱིར། ཟུར་ཕྱི་
མ་དེར་ཐལ། རྟག་པ་ལ་འབྲས་བུ་སྐྱེད་པའི་ནུས་པ་མེད་པའི་ཕྱིར། གོང་གི་
རྟགས་གཉིས་པ་གྲུབ་སྟེ། དངོས་པོ་ཡིན་ཚད་ལ་རང་འབྲས་སྐྱེད་པའི་ནུས་
པ་ཡོད་པའི་ཕྱིར། དེར་ཐལ། བུམ་པ་དེ་རང་འབྲས་ཚད་མའི་རྒྱུ་དང་།
བུམ་པ་སྐད་ཅིག་དང་པོ་དེ་བུམ་པ་སྐད་ཅིག་གཉིས་པ་ལ་སོགས་པའི་རྒྱུ་་་་
དང་། བུམ་པ་སྐད་ཅིག་ཐ་མས་རང་གི་རིགས་རྒྱུན་ཕྱི་མ་མི་བསྐྱེད་ཀྱང་
རང་འབྲས་བསྐྱེད་པ་ཡིན་ཏེ། རང་གི་རྫས་རྒྱུན་ཕྱི་མའམ་རང་འབྲས་ཚད་
མ་བསྐྱེད་པ་ཡིན་པའི་ཕྱིར། དེ་ལྟར་འབྲས་བུ་དུ་མའི་རྒྱུ་མ་ཡིན་པའི་དངོས་
པོ་གཅིག་ཀྱང་མེད་པའི་ཕྱིར། མདོར་ན། རང་གི་ཕྱི་ལོགས་སུ་བྱུང་བའི་
རང་གི་འབྲས་བུ་དང་རང་འབྲས་ཚད་མའི་རྒྱུ་མ་ཡིན་པའི་དངོས་པོ་མེད་་་་
པའི་ཕྱིར་རོ། །ཡང་རྒྱུ་དང་འབྲས་བུ་གཉིས་ཡིན་ཁྱབ་མཉམ་ཡིན་ཏེ། རྒྱུ་
ཡིན་ན་འབྲས་བུ་ཡིན་པས་ཁྱབ། འབྲས་བུ་ཡིན་ན་རྒྱུ་ཡིན་པས་ཁྱབ་པའི་
ཕྱིར། དཔེར་ན། བུམ་པ་དེ་རྒྱུ་ཡིན་ཏེ། རང་འབྲས་ཚད་མ་དང་། རང་གི་
རྒྱུན་ཕྱི་མའི་རྒྱུ་ཡིན་ལ། བུམ་པ་དེ་ཡང་འབྲས་བུ་ཡིན་ཏེ། རང་གི་སྔ་ལོགས་
སུ་བྱུང་བའི་རྒྱུ་དེའི་འབྲས་བུ་ཡིན་པ་ལྟ་བུའོ། །དེས་ན་དངོས་པོ་ཡིན་ན་རྒྱུ་
དང་འབྲས་བུ་གཉིས་ཀ་ཡིན་པས་ཁྱབ་སྟེ། རྒྱུ་དང་འབྲས་བུ་གཉིས་ཀ་མ་
100



ཡིན་པའི་དངོས་པོ་མེད་པའི་ཕྱིར། དེ་ལྟར་རྒྱུ་འབྲས་གཉིས་དོན་གཅིག་
པས་མི་འགལ་བ་ཡིན་ནོ། །ཡིན་ན་ཡང་། གཞི་གཅིག་གི་རྒྱུ་འབྲས་གཉིས་
འགལ་བ་ཡིན་ཏེ། དཔེར་ན། བུམ་པའི་རྒྱུ་ཡང་ཡིན། བུམ་པའི་འབྲས་བུ་
ཡང་ཡིན་པའི་གཞི་མཐུན་པ་མེད་པའི་ཕྱིར། དེར་ཐལ། བུམ་པའི་རྒྱུ་དུས་
སུ་བུམ་པ་དང་བུམ་པའི་འབྲས་བུ་གཉིས་ཀ་མ་སྐྱེས་པས་མེད་ལ། བུམ་པའི་
དུས་སུ་བུམ་པའི་རྒྱུ་འགག་ནས་མེད་ཅིང་། བུམ་པའི་འབྲས་བུའི་དུས་སུ་
བུམ་པ་འགག་ནས་མེད་པའི་ཕྱིར། དེ་བཞིན་དུ་ཀ་བ་དེའི་རྒྱུ་ཡིན་ན་ཀ་བ་
དེའི་འབྲས་བུ་མ་ཡིན་པས་ཁྱབ། ཀ་བ་དེའི་འབྲས་བུ་ཡིན་ན་ཀ་བ་དེའི་རྒྱུ་
མ་ཡིན་པས་ཁྱབ་བོ། །
གཉིས་པ། རྒྱུའི་དབྱེ་བ་བཤད་པ།
རྒྱུ་ལ་དབྱེ་ན། དངོས་རྒྱུ་དང་བརྒྱུད་རྒྱུ་གཉིས་སུ་དབྱེ་བ་དང་། ཉེར་
ལེན་དང་ལྷན་ཅིག་བྱེད་རྐྱེན་གཉིས་སུ་དབྱེ་བ། སྒྲས་བརྗོད་རིགས་ཀྱི་སྒོ་
ནས་དྲུག་ཏུ་དབྱེ་བ་སྟེ་དབྱེ་ཚུལ་གསུམ་ཡོད།
(དང་པོ)དངོས་རྒྱུ་དང་བརྒྱུད་རྒྱུ་གཉིས་སུ་དབྱེ་བ་བཤད་པ།
དང་པོ། དངོས་རྒྱུ་ནི། དངོས་སུ་སྐྱེད་བྱེད་དངོས་རྒྱུའི་མཚན་ཉིད། སྒྲ་
བཤད་ནི། རང་གིས་བསྐྱེད་བྱའི་འབྲས་བུ་དེ་དང་བར་དུ་རྒྱུ་གཞན་བརྒྱུད་
མི་དགོས་པར་སྐྱེད་ནུས་པའི་རྒྱུ་དེ་དངོས་རྒྱུ་ཡིན་ཞེས་པའོ། །མཚན་གཞི་ནི།
དུ་བའི་དངོས་རྒྱུ་མེ་ལྟ་བུ། མེ་ཆོས་ཅན། རང་འབྲས་དུ་བའི་དངོས་རྒྱུ་ཡིན་
101



ཏེ། མེ་དེ་རང་འབྲས་དུ་བ་དང་བར་དུ་དུ་བའི་རྒྱུ་གཞན་བརྒྱུད་མི་དགོས་
པར་རང་འབྲས་དུ་བ་དེ་དངོས་སུ་སྐྱེད་ནུས་པའི་རྒྱུ་ཡིན་པའི་ཕྱིར། དེ་
བཞིན་དུ་རྫ་བུམ་གྱི་རྒྱུར་གྱུར་པའི་འཇིམ་པ་དེ་རང་འབྲས་རྫ་བུམ་གྱི་་་་་
དངོས་རྒྱུ་དང་། བུམ་པ་སྐད་ཅིག་དང་པོ་དེ་བུམ་པ་སྐད་ཅིག་གཉིས་པའི་
དངོས་རྒྱུ་དང་། ས་བོན་དེ་རང་འབྲས་མྱུ་གུའི་དངོས་རྒྱུ་ཡིན་པ་སོགས་ཤེས་
པར་བྱའོ། །གཞི་ལ་སྦྱར་ན་བུམ་པའི་དངོས་སུ་སྐྱེད་བྱེད། བུམ་པའི་དངོས་
རྒྱུའི་མཚན་ཉིད། མཚན་གཞི་ནི། རྫ་བུམ་དང་བར་དུ་རྫ་བུམ་གྱི་རྒྱུ་གཞན་
གྱིས་བར་མ་ཆོད་པའི་འཇིམ་པ་དང་རྫ་མཁན་གྱི་བྱེད་རྩོལ་ལྟ་བུའོ། །སྤྱིར་
རྫ་བུམ་གྱི་རྒྱུར་གྱུར་པའི་འཇིམ་པ་དེ་རྫ་བུམ་གྱི་དངོས་རྒྱུ་ཡིན་ཡང་། རྫ་
བུམ་གྱི་རྒྱུར་གྱུར་པའི་འཇིམ་པ་ཡིན་ན་རྫ་བུམ་གྱི་དངོས་རྒྱུ་ཡིན་པས་མ་་་་
ཁྱབ་སྟེ། རྫ་བུམ་གྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་རྫ་བུམ་གྱི་
རྒྱུར་གྱུར་པའི་འཇིམ་པ་དེ་རྫ་བུམ་གྱི་རྒྱུ་ཡིན་ཡང་རྫ་བུམ་གྱི་དངོས་རྒྱུ་མ་་་་
ཡིན་ཏེ། བར་དུ་རྒྱུ་གཞན་གྱིས་ཆོད་པའི་ཕྱིར། དངོས་པོ་ཡིན་ན་དངོས་རྒྱུ་
ཡིན་པས་ཁྱབ་སྟེ། དངོས་པོ་ཡིན་ན་རང་གི་ཕྱི་ལོགས་དེ་མ་ཐག་ཏུ་བྱུང་
བའི་རང་གི་འབྲས་བུ་ཞིག་ཡོད་པས་ཁྱབ་པ་གང་ཞིག རང་གི་ཕྱི་ལོགས་དེ་
མ་ཐག་ཏུ་བྱུང་བའི་རང་གི་འབྲས་བུ་དེ་ནི། དེ་དང་བར་དུ་རྒྱུ་གཞན་
བརྒྱུད་མི་དགོས་པར་དངོས་པོ་དེས་དངོས་སུ་སྐྱེད་པར་བྱེད་པའི་ཕྱིར་རོ། །
གཉིས་པ། བརྒྱུད་རྒྱུ་ནི། བརྒྱུད་ནས་སྐྱེད་བྱེད་བརྒྱུད་རྒྱུའི་མཚན་ཉིད།
སྒྲ་བཤད་ནི། རང་གི་འབྲས་བུ་དེའི་སྐྱེད་བྱེད་དམ་རྒྱུ་ཡིན་ཡང་རང་གིས་
102



དངོས་སུ་སྐྱེད་མི་ནུས་པར། རང་འབྲས་དེའི་རྒྱུའི་རྒྱུན་དེས་སྐྱེད་པར་བྱེད་
ཅིང་དེ་ལས་བརྒྱུད་ནས་རང་གི་འབྲས་བུ་སྐྱེད་པར་བྱེད་པའི་རྒྱུ་དེ་བརྒྱུད་
རྒྱུ་ཡིན་ཞེས་པ་སྟེ། རྫ་བུམ་གྱི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་
རྫ་བུམ་གྱི་རྒྱུར་གྱུར་པའི་འཇིམ་པ་དེ། རང་འབྲས་རྫ་བུམ་གྱི་བརྒྱུད་རྒྱུ་ཡིན་
ཏེ། དེས་རང་འབྲས་རྫ་བུམ་དེ་བརྒྱུད་ནས་སྐྱེད་པར་བྱེད་པའི་ཕྱིར་ཏེ།
དེས་རང་འབྲས་རྫ་བུམ་དེ་སྐྱེད་པར་བྱེད་ཀྱང་རང་གིས་དངོས་སུ་སྐྱེད་མ་་་་
ནུས་པར་རྫ་བུམ་གྱི་རྒྱུ་འཇིམ་པའི་རྒྱུན་ཕྱི་མ་དེ་སྐྱེད་ཅིང་དེ་ལས་བརྒྱུད་་་་ ་
ནས་རང་འབྲས་རྫ་བུམ་དེ་སྐྱེད་པར་བྱེད་པའི་ཕྱིར་རོ། །གཞི་ལ་སྦྱར་ན་
བུམ་པའི་བརྒྱུད་ནས་སྐྱེད་བྱེད་དེ་བུམ་པའི་བརྒྱུད་རྒྱུའི་མཚན་ཉིད་ཡིན་
ནོ། །དངོས་པོ་ཡིན་ན་བརྒྱུད་རྒྱུ་ཡིན་པས་ཁྱབ་སྟེ། དངོས་པོ་ཡིན་ན་རང་གི་
ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བའི་རང་གི་འབྲས་བུ་ཞིག་ཡོད་་་་་་
པས་ཁྱབ་པའི་ཕྱིར། དཔེར་ན། བུམ་པ་སྐད་ཅིག་དང་པོས་རང་གི་ཕྱི་
ལོགས་སུ་བྱུང་བའི་ཕྱི་ལོགས་སུ་བྱུང་བའི་བུམ་པ་སྐད་ཅིག་གསུམ་པ་ལ་་་་་་
སོགས་པ་བརྒྱུད་ནས་བསྐྱེད་པས་ན་བུམ་པ་སྐད་ཅིག་དང་པོ་དེ་བུམ་པ་་་་་
སྐད་ཅིག་གསུམ་པ་ལ་སོགས་པའི་བརྒྱུད་རྒྱུ་དང་། བུམ་པ་སྐད་ཅིག་ཐ་མས་
རང་གི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བའི་རང་འབྲས་ཚད་མ་་་་་
སྐད་ཅིག་གཉིས་པ་ཕན་ཆད་དེ་བརྒྱུད་ནས་བསྐྱེད་པས་ན་བུམ་པ་སྐད་ཅིག་
ཐ་མ་དེ་བརྒྱུད་རྒྱུ་ཡིན་པ་ལྟ་བུའོ། ། .
སྤྱིར་དངོས་རྒྱུ་དང་བརྒྱུད་རྒྱུ་གཉིས་འགལ་བ་མ་ཡིན་ལ་ཡིན་ཁྱབ་་་་་
103



མཉམ་ཡང་ཡིན་མོད། འོན་ཀྱང་གཞི་གཅིག་གི་དངོས་རྒྱུ་དང་བརྒྱུད་རྒྱུ་
གཉིས་འགལ་བ་ཡིན་ཏེ། གཞི་གཅིག་གི་དངོས་རྒྱུ་དང་བརྒྱུད་རྒྱུ་གཉིས་ཀྱི་
གཞི་མཐུན་མེད་པའི་ཕྱིར། དཔེར་ན། བུམ་པའི་སྔ་ལོགས་དེ་མ་ཐག་ཏུ་
བྱུང་བའི་བུམ་པའི་རྒྱུ་དེ་བུམ་པའི་དངོས་རྒྱུ་ཡིན་གྱི། བརྒྱུད་རྒྱུ་མ་ཡིན་ལ།
བུམ་པའི་སྔ་ལོགས་སུ་བྱུང་བའི་སྔ་ལོགས་སུ་བྱུང་བའི་བུམ་པའི་རྒྱུ་དེ་བུམ་
པའི་བརྒྱུད་རྒྱུ་ཡིན་གྱི། དངོས་རྒྱུ་མ་ཡིན་ནོ། །དེ་བཞིན་དུ་གཞི་གཅིག་གི་
དངོས་རྒྱུ་དང་བརྒྱུད་རྒྱུ་གཉིས་ཀ་ཡིན་པ་མེད་པའི་ཕྱིར་རོ། །དངོས་རྒྱུ་དང་
བརྒྱུད་རྒྱུ་མི་འགལ་བ་ཡིན་པ་སྒྲུབ་ཚུལ་ནི། བུམ་པ་ཆོས་ཅན། དངོས་རྒྱུ་
ཡིན་ཏེ། རང་གི་ཕྱི་ལོགས་སུ་བྱུང་བའི་རང་འབྲས་ཀྱི་དངོས་རྒྱུ་ཡིན་པའི་
ཕྱིར། བུམ་པ་ཆོས་ཅན། བརྒྱུད་རྒྱུ་ཡིན་ཏེ། རང་གི་ཕྱི་ལོགས་སུ་བྱུང་བའི་
ཕྱི་ལོགས་སུ་བྱུང་བའི་རང་འབྲས་ཀྱི་བརྒྱུད་རྒྱུ་ཡིན་པའི་ཕྱིར། དེ་ལས་
དངོས་པོ་ཐམས་ཅད་དངོས་རྒྱུ་དང་བརྒྱུད་རྒྱུ་གཉིས་ཀ་ཡིན་པ་ཤེས་པར་་་་་
བྱའོ། །
(གཉིས་པ)ཉེར་ལེན་གྱི་རྒྱུ་དང་ལྷན་ཅིག་བྱེད་རྐྱེན་གཉིས་སུ་དབྱེ་བ་
བཤད་པ།
དང་པོ། ཉེར་ལེན་གྱི་རྒྱུ་ནི། རང་གི་ཉེར་འབྲས་རང་གི་རྫས་རྒྱུན་དུ་
གཙོ་བོར་སྐྱེད་བྱེད་དེ་ཉེར་ལེན་གྱི་རྒྱུའི་མཚད་ཉིད། སྒྲ་བཤད་ནི། རང་གི་
འབྲས་བུ་དེ་ཉིད་རྒྱུ་རང་ཉིད་ཀྱི་རྫས་ཀྱི་རྒྱུན་དུ་གཙོ་བོར་སྐྱེད་པར་བྱེད་་་་་་
པའི་རྒྱུ་དེ་ཡིན་ཞེས་པ་སྟེ། དཔེར་ན། རྫ་བུམ་གྱི་རྒྱུར་གྱུར་པའི་འཇིམ་པ་དེ།
104



རྫ་བུམ་གྱི་ཉེར་ལེན་གྱི་རྒྱུ་ཡིན་ཏེ། ཁྱོད་རང་འབྲས་རྫ་བུམ་དེ་རང་གི་རྫས་
རྒྱུན་དུ་གཙོ་བོར་སྐྱེད་བྱེད་ཡིན་པའི་ཕྱིར། དེར་ཐལ། རང་འབྲས་རྫ་བུམ་
དེ་ཁྱོད་ཀྱིས་བསྐྱེད་པའི་འབྲས་བུ་ཡིན་པ་གང་ཞིག རྫ་བུམ་དེ་ཁྱོད་ཀྱི་རྫས་
སུ་གྲུབ་པ་ཡང་ཡིན་པའི་ཕྱིར། རྫ་བུམ་གྱི་རྒྱུར་གྱུར་པའི་རྫ་མཁན་གྱི་བྱེད་
རྩོལ་དེ། རྫ་བུམ་གྱི་རྒྱུ་དང་བདག་རྐྱེན་ཡིན་ཡང་རྫ་བུམ་གྱི་ཉེར་ལེན་མ་
ཡིན་ཏེ། རྫ་བུམ་དེ་རྫ་མཁན་གྱི་བྱེད་རྩོལ་གྱིས་བསྐྱེད་པ་ཡིན་ཡང་རྫ་མཁན་
གྱི་བྱེད་རྩོལ་གྱི་རྫས་རྒྱུན་དུ་གྲུབ་པ་མ་ཡིན་པའི་ཕྱིར། རྟགས་ཟུར་ཕྱི་མ་
དེར་ཐལ། རྫ་མཁན་གྱི་བྱེད་རྩོལ་ལྡན་མིན་འདུ་བྱེད་ཡིན་པ་གང་ཞིག རྫ་
བུམ་ལྡན་མིན་གྱི་རྫས་སུ་གྲུབ་ཚུལ་མེད་པའི་ཕྱིར། ཡང་བུམ་པ་ཆོས་ཅན། །
ཉེར་ལེན་གྱི་རྒྱུ་ཡིན་ཏེ། རང་གི་འབྲས་བུ་བུམ་པ་སྐད་ཅིག་གཉིས་པ་ལ་
སོགས་པའི་ཉེར་ལེན་གྱི་རྒྱུ་ཡིན་པའི་ཕྱིར། དེར་ཐལ། རང་འབྲས་བུམ་པ་
སྐད་ཅིག་གཉིས་པ་ལ་སོགས་པ་ཁྱོད་ཀྱིས་བསྐྱེད་པའི་འབྲས་བུ་ཡིན་པ་གང་
ཞིག བུམ་པ་སྐད་ཅིག་གཉིས་པ་ལ་སོགས་པ་དེ་ཁྱོད་ཀྱི་རྫས་རྒྱུན་དུ་གྲུབ་
པ་ཡིན་པའི་ཕྱིར། བུད་ཤིང་སྐད་ཅིག་ཐ་མ་ཆོས་ཅན། ཉེར་ལེན་གྱི་རྒྱུ་ཡིན་
ཏེ། རང་འབྲས་སོལ་བའི་ཉེར་ལེན་གྱི་རྒྱུ་ཡིན་པའི་ཕྱིར། དེར་ཐལ། དེ་དེའི་
འབྲས་བུ་ཡིན་པ་གང་ཞིག སོལ་བ་ནི་བུད་ཤིང་གི་རྫས་རྒྱུན་དུ་གྲུབ་པ་
ཡིན་པའི་ཕྱིར། རྣམ་ཤེས་ཆོས་ཅན། ཉེར་ལེན་གྱི་རྒྱུ་ཡིན་ཏེ། རང་གི་རྒྱུན་
ཕྱི་མའི་རྣམ་ཤེས་ཀྱི་ཉེར་ལེན་ཡིན་པའི་ཕྱིར། དེ་བཞིན་དུ་རང་རྒྱུ་ཚོགས་པ་
ཚར་གཅིག་ལས་སྐྱེས་པའི་རྡུལ་རྫས་བརྒྱད་འདུས་ཀྱི་བུ་རམ་གྱི་རོ་གཟུགས་
105



དྲི་དང་རེག་བྱ་དང་། ས་ཆུ་མེ་རླུང་རྣམས་ཀྱང་རང་གི་རྒྱུན་ཕྱི་མའི་ཉེར་
ལེན་ཡིན་གྱི། བུ་རམ་གྱི་གཟུགས་དེ་བུ་རམ་གྱི་རོའི་ཉེར་ལེན་མ་ཡིན་པ་ལ་
སོགས་པ་ནང་ཕན་ཚུན་གཅིག་གཅིག་གི་ཉེར་ལེན་མ་ཡིན་ནོ། །འོན་ཀྱང་བུ་
རམ་གྱི་རྡུལ་རྫས་བརྒྱད་པོ་དེ་བུ་རམ་གྱི་རྒྱུར་གྱུར་པའི་ཉེར་ལེན་གཅིག་་་་་་
ལས་སྐྱེས་པ་ཡིན་ཏེ། རྡུལ་རྫས་བརྒྱད་འདུས་ཀྱི་གོང་བུ་ཡིན་ན་ཉེར་ལེན་
གཅིག་ལས་སྐྱེས་པས་ཁྱབ་པའི་ཕྱིར་རོ། །
གཞན་ཡང་། གཟུགས་ཡིན་ན་ཤེས་པའི་ཉེར་ལེན་མ་ཡིན་པས་ཁྱབ་སྟེ།
གཟུགས་ཀྱི་རྫས་རྒྱུན་དུ་གྲུབ་པའི་ཤེས་པ་མེད་པའི་ཕྱིར། ཤེས་པ་ཡིན་ན་
གཟུགས་ཀྱི་ཉེར་ལེན་མ་ཡིན་པས་ཁྱབ་སྟེ། ཤེས་པའི་རྫས་རྒྱུན་དུ་གྲུབ་པའི་
གཟུགས་མེད་པའི་ཕྱིར། གཟུགས་ཀྱི་ཉེར་ལེན་ལ་གཟུགས་དང་ལྡན་མིན་
འདུ་བྱེད་གཉིས་ཡོད་ལ། ཤེས་པའི་ཉེར་ལེན་ལ་ཤེས་པ་དང་ལྡན་མིན་འདུ་
བྱེད་གཉིས་ཡོད། ལྡན་མིན་གྱི་ཉེར་ལེན་ལ་གཟུགས་ཤེས་ལྡན་མིན་གསུམ་
ཡོད་དོ། འོ་ན་རྣམ་འགྲེལ་ལས། རྣམ་ཤེས་མིན་པ་རྣམ་ཤེས་ཀྱི། །ཉེར་ལེན་
མིན་པའི་ཕྱིར་ཡང་གྲུབ། །ཅེས་པའི་ལུང་དོན། རྣམ་ཤེས་མ་ཡིན་པ་རྣམས་
རྣམ་ཤེས་ཀྱི་ཉེར་ལེན་མིན་པར་བསྟན་པ་ཡིན་ནམ་མིན། ཡིན་ན་རྣམ་ཤེས་
ཀྱི་ཉེར་ལེན་ཡིན་ན་རྣམ་ཤེས་ཡིན་པས་ཁྱབ་པར་འདོད་དགོས་ལ། དེ་དང་
གོང་དུ་བརྗོད་པའི་ཤེས་པའི་ཉེར་ལེན་ལ་ཤེས་པ་དང་ལྡན་མིན་འདུ་བྱེད་་་་
གཉིས་ཡོད་ཅེས་པ་དང་འགལ་ལམ་ཞེ་ན། བཤད་པར་བྱ་སྟེ། རྣམ་ཤེས་
ཡིན་ན་རྣམ་ཤེས་དེའི་རྒྱུན་ཕྱི་མའི་ཉེར་ལེན་ཡིན་པས་ཁྱབ་ཀྱང་། རྣམ་ཤེས་
106



ཀྱི་ཉེར་ལེན་ཡིན་ན་རྣམ་ཤེས་ཡིན་པས་མ་ཁྱབ་སྟེ། རྣམ་ཤེས་ཀྱི་ས་བོན་
རྣམ་ཤེས་ཀྱི་ཉེར་ལེན་ཡིན་ཡང་། རྣམ་ཤེས་མ་ཡིན་པའི་ཕྱིར། ཟུར་ཕྱི་མ་
དེར་ཐལ། ལྡན་མིན་འདུ་བྱེད་ཡིན་པའི་ཕྱིར། དེས་ན་རྣམ་འགྲེལ་གྱི་ལུང་
དེའི་དོན་ནི། རྣམ་ཤེས་ཀྱི་རྫས་རྒྱུན་མ་ཡིན་པས་རྣམ་ཤེས་ཀྱི་ཉེར་ལེན་མི་
བྱེད་པའི་དོན་ཡིན་གྱི། རྣམ་ཤེས་ཀྱི་ཉེར་ལེན་ཡིན་ན་རྣམ་ཤེས་ཡིན་པས་
ཁྱབ་པ་ལུང་དེའི་དོན་མ་ཡིན་ནོ། །
ཉེར་ལེན་གྱི་མཚན་ཉིད་གཞི་ལ་སྦྱར་ན། གསེར་བུམ་རང་གི་རྫས་རྒྱུན་
དུ་གཙོ་བོར་སྐྱེད་བྱེད་གསེར་བུམ་གྱི་ཉེར་ལེན་གྱི་མཚན་ཉིད། མཚན་གཞི་
ནི། གསེར་བུམ་གྱི་རྒྱུར་གྱུར་པའི་གསེར་ལྟ་བུའོ། །དེ་བཞིན་དུ་རྣམ་ཤེས་
རང་གི་རྫས་རྒྱུན་དུ་གཙོ་བོར་སྐྱེད་བྱེད་རྣམ་ཤེས་ཀྱི་ཉེར་ལེན་གྱི་མཚན་་་་་་
ཉིད། མཚན་གཞི་ནི། རྣམ་ཤེས་སྐད་ཅིག་དང་པོའི་སྔ་ལོགས་ཀྱི་རྣམ་ཤེས་
སྐྱེད་ནུས་པའི་བག་ཆགས་ལྟ་བུའོ། །ཉེར་ལེན་དེ་ལ་དུས་ཀྱི་སྒོ་ནས་དབྱེ་ན།
དངོས་ཀྱི་ཉེར་ལེན་དང་བརྒྱུད་པའི་ཉེར་ལེན་གཉིས་ཡོད། རང་གི་རྫས་
རྒྱུན་དུ་གཙོ་བོར་དངོས་སུ་སྐྱེད་བྱེད་དེ་དངོས་ཀྱི་ཉེར་ལེན་གྱི་མཚན་ཉིད་་་་
དང་། རང་གི་རྫས་རྒྱུན་དུ་གཙོ་བོར་བརྒྱུད་ནས་སྐྱེད་བྱེད་དེ། བརྒྱུད་པའི་
ཉེར་ལེན་གྱི་མཚན་ཉིད་ཅེས་ཀྱང་བྱ་རུང་ངོ་། །
གཉིས་པ། ལྷན་ཅིག་བྱེད་རྐྱེན་ནི། རང་གི་ལྷན་ཅིག་བྱེད་འབྲས་རང་
གི་རྫས་རྒྱུན་མ་ཡིན་པར་གཙོ་བོར་སྐྱེད་བྱེད། ལྷན་ཅིག་བྱེད་རྐྱེན་གྱི་མཚན་
ཉིད། སྒྲ་བཤད་ནི། རང་གི་བསྐྱེད་བྱའི་འབྲས་བུ་དེ་རང་གི་རྫས་རྒྱུན་མ་
107



ཡིན་ཡང་རང་འབྲས་ཀྱི་རྒྱུ་ཚོགས་དུ་མ་ཚོགས་པ་དང་ལྷན་ཅིག་ཏུ་སྐྱེད་་་་་
པར་བྱེད་པའི་རྐྱེན་ཡང་ཡིན། རང་འབྲས་གྱི་རྒྱུ་ཚོགས་དུ་མ་ཚོགས་པ་དང་
ལྷན་ཅིག་ཏུ་སྐྱེད་པར་བྱེད་པའི་རང་གི་འབྲས་བུ་དེ་རང་གི་རྫས་རྒྱུན་མ་་་་་
ཡིན་པར་གཙོ་བོར་སྐྱེད་པར་བྱེད་པའི་རྒྱུ་དེ་ཡིན་ཞེས་པའོ། །མཚན་གཞི་ནི།
མིག་དབང་དང་སྔོན་པོ་དེ་སྔོན་འཛིན་མིག་ཤེས་ཀྱི་ལྷན་ཅིག་བྱེད་རྐྱེན་ཡིན་
བ་ལྟ་བུ། མིག་དབང་ཆོས་ཅན། རང་འབྲས་མིག་ཤེས་ཀྱི་ལྷན་ཅིག་བྱེད་
རྐྱེན་ཡིན་ཏེ། མིག་དབང་དེ་ནི་སྔོན་པོ་སོགས་གཟུགས་ཀྱི་སྐྱེ་མཆེད་དང་
མིག་ཤེས་དེ་མ་ཐག་རྐྱེན་ལ་སོགས་པ་མིག་ཤེས་ཀྱི་རྒྱུ་ཚོགས་དུ་མ་ཚོགས་པ་
དང་ལྷན་ཅིག་ཏུ་སྐྱེད་པར་བྱེད་པའི་རང་གི་འབྲས་བུ་མིག་ཤེས་དེ་མིག་་་་་
དབང་རང་གི་རྫས་རྒྱུན་མ་ཡིན་པར་སྐྱེད་པར་བྱེད་པའི་རྒྱུ་ཡིན་པའི་ཕྱིར།
མིག་དབང་ཆོས་ཅན། རང་འབྲས་མིག་ཤེས་དེ་ཁྱོད་ཀྱི་རྫས་རྒྱུན་མ་ཡིན་ཏེ།
ཁྱོད་གཟུགས་ཀྱི་རྫས་ཡིན་ལ། མིག་ཤེས་ཤེས་པའི་རྫས་ཡིན་པས། གཟུགས་
ཀྱི་རྫས་རྒྱུན་དུ་ཤེས་པ་གྲུབ་པ་མེད་པའི་ཕྱིར། ལྷན་ཅིག་བྱེད་རྐྱེན་དང་
དངོས་པོ་གཉིས་དོན་གཅིག་ཡིན་ཏེ། ལྷན་ཅིག་བྱེད་རྐྱེན་ཡིན་ན་དངོས་པོ་
ཡིན་པས་ཁྱབ་པ་གང་ཞིག དངོས་པོ་ཡིན་ན་ལྷན་ཅིག་བྱེད་རྐྱེན་ཡིན་པས་
ཁྱབ་པའི་ཕྱིར། རྟགས་ཕྱི་མ་གྲུབ་སྟེ། བུར་རོ་སྔ་མས་བུར་རོ་ཕྱི་མའི་ཉེར་
ལེན་བྱེད་པ་དང་། བུར་གཟུགས་དང་བུར་དྲི་ཕྱི་མའི་ལྷན་ཅིག་བྱེད་རྐྱེན་
བྱེད་པ་བཞིན་དུ་བེམ་པོ་ཐམས་ཅད་དེ་དང་འདྲ་བ་དང༌། བུམ་པ་མི་རྟག་
པས་རང་གི་རྒྱུན་ཕྱི་མའི་བུམ་པ་མི་རྟག་པའི་ཉེར་ལེན་དང་། རྒྱུན་ཕྱི་མའི་
108



བུམ་པ་དང་བུམ་པ་སྐྱེ་བ་དང་གནས་པ་དང་རྙིང་བ་རྣམས་ཀྱི་ལྷན་ཅིག་་་་
བྱེད་རྐྱེན་བྱེད་པ་བཞིན་དུ་ལྡན་མིན་ལ་སོགས་པའི་དངོས་པོ་ཐམས་ཅད་དེ་
དང་འདྲ་ལ། རང་འཁོར་དང་ལྡན་པའི་སེམས་ཀྱིས་རང་གི་རྒྱུན་ཕྱི་མའི་
སེམས་ཀྱི་ཉེར་ལེན་བྱེད་པ་དང་། རྒྱུན་ཕྱི་མ་ཚོར་བ་ལ་སོགས་པའི་ལྷན་
ཅིག་བྱེད་རྐྱེན་བྱེད་པ་བཞིན་དུ་ཤེས་པ་ཐམས་ཅད་དེ་དང་འདྲ་བའི་ཕྱིར་
རོ། །གཞན་ཡང་། དངོས་པོ་ཡིན་ན་ལྷན་ཅིག་བྱེད་རྐྱེན་ཡིན་པས་ཁྱབ་པར་
ཐལ། དངོས་པོ་ཡིན་ན་རང་འབྲས་ཤེས་པ་ཞིག་གི་དམིགས་རྐྱེན་ཡིན་པས་
ཁྱབ་པའི་ཕྱིར། ཁྱབ་སྟེ། རང་འབྲས་ཤེས་པ་ཞིག་གི་དམིགས་རྐྱེན་ཡིན་ན་
དེའི་ལྷན་ཅིག་བྱེད་རྐྱེན་ཡིན་དགོས་པའི་ཕྱིར། །
ཉེར་ལེན་ཡིན་ན་ལྷན་ཅིག་བྱེད་རྐྱེན་ཡིན་པས་ཁྱབ་སྟེ། ཉེར་ལེན་ཡིན་
ན་དངོས་པོ་ཡིན་པས་ཁྱབ་པའི་ཕྱིར། ཁྱབ་སྟེ། ལྷན་ཅིག་བྱེད་རྐྱེན་དང་
དངོས་པོ་དོན་གཅིག་ཡིན་པའི་ཕྱིར། ལྷན་ཅིག་བྱེད་རྐྱེན་ཡིན་ན་ཉེར་ལེན་
ཡིན་པས་མ་ཁྱབ་སྟེ། རང་གི་རྒྱུན་འཆད་ཀ་མའི་གློག་སྐད་ཅིག་ཐ་མ་དང་།
མེ་སྟག་སྐད་ཅིག་ཐ་མ་སོགས་ལྷན་ཅིག་བྱེད་རྐྱེན་ཡིན་ཡང་། ཉེར་ལེན་གྱི་
རྒྱུ་མ་ཡིན་པའི་ཕྱིར་ཏེ། ཉེར་ལེན་ཡིན་ན་རྒྱུན་ཕྱི་མའི་སྐྱེད་བྱེད་ཡིན་པ་
གང་ཞིག དེ་དག་ནི་རང་གི་རྫས་རྒྱུན་འཆད་ཀ་མའི་དངོས་པོ་ཡིན་པའི་
ཕྱིར། རྒྱུན་ལྡན་གྱི་དངོས་པོ་ཡིན་ན་ཉེར་ལེན་ཡིན་པས་ཁྱབ་སྟེ། རང་གི་
རྫས་རྒྱུན་ཕྱི་མའི་ཉེར་ལེན་མ་ཡིན་པའི་རྒྱུན་ལྡན་གྱི་དངོས་པོ་མེད་པའི་་་་་་
ཕྱིར་རོ། །སྤྱིར་ཉེར་ལེན་དང་ལྷན་ཅིག་བྱེད་རྐྱེན་མི་འགལ་བ་ཡིན་ཡང་།
109



གཞི་གཅིག་གི་ཉེར་ལེན་དང་ལྷན་ཅིག་བྱེད་རྐྱེན་གཉིས་འགལ་བ་ཡིན་ཏེ།
རང་གི་བསྐྱེད་བྱའི་འབྲས་བུ་དེ་རང་གི་རྫས་རྒྱུན་དུ་སྐྱེད་བྱེད་ཀྱང་ཡིན།
རང་གི་རྫས་རྒྱུན་མ་ཡིན་པ་རུ་སྐྱེད་བྱེད་ཀྱང་ཡིན་པའི་གཞི་མཐུན་ཡོད་མི་
སྲིད་པའི་ སྤྱིར། གཞན་ཡང་། རྫ་བུམ་གྱི་རྒྱུར་གྱུར་པའི་འཇིམ་པ་དེ་རྫ་བུམ་
གྱི་ལྷན་ཅིག་བྱེད་རྐྱེན་མ་ཡིན་ཡང་། སྤྱིར་ལྷན་ཅིག་བྱེད་རྐྱེན་ཡིན་ཏེ། རང་
འབྲས་བུམ་པ་མི་རྟག་པ་དང་རང་འབྲས་བུམ་པའི་དྲི་རོ་དང་རང་འབྲས་་་
ཚད་མ་ལ་སོགས་པའི་ལྷན་ཅིག་བྱེད་རྐྱེན་ཡིན་ནོ། །རྫ་བུམ་གྱི་རྒྱུར་གྱུར་
པའི་སྐྱེས་བུའི་བྱེད་རྩོལ་དེ་རྫ་བུམ་གྱི་ཉེར་ལེན་མ་ཡིན་ཡང་། རང་གི་རྫས་
རྒྱུན་ཕྱི་མའི་ཉེར་ལེན་ཡིན་ནོ། །
(གསུམ་པ) སྒྲས་བརྗོད་ཀྱི་སྒོ་ན་ས་དྲུག་ཏུ་དབྱེ་བ་བཤད་པ།
མཛོད་ལས། བྱེད་རྒྱུ་ལྷན་ཅིག་འབྱུང་བ་དང་། །སྐལ་མཉམ་མཚུངས་
པར་ལྡན་པ་དང་། །ཀུན་ཏུ་འགྲོ་དང་རྣམ་སྨིན་ཏེ། །རྒྱུ་ནི་རྣམ་པ་དྲུག་ཏུ་
འདོད། །ཅེས་གསུངས་པ་ལྟར། རྒྱུ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་
རྣམ་པ་དྲུག་ཡོད་དེ། བྱེད་རྒྱུ་དང་། ལྷན་ཅིག་འབྱུང་བའི་རྒྱུ་དང༌། སྐལ་
མཉམ་གྱི་རྒྱུ་དང༌། མཚུངས་ལྡན་གྱི་རྒྱུ་དང༌། ཀུན་འགྲོའི་རྒྱུ་དང༌། རྣམ་
སྨིན་གྱི་རྒྱུ་སྟེ་དྲུག་ཡོད་དོ། །
དང་པོ། བྱེད་རྒྱུ་ནི། ཆོས་རང་སྐྱེ་བ་ལ་གེགས་མི་བྱེད་ཅིང་རང་ལས་
དོན་གཞན་པའི་འདུས་བྱས་དེ་བྱེད་རྒྱུའི་མཚན་ཉིད། སྒྲ་བཤད་ནི། རང་གི་
བྱེད་པའི་འབྲས་བུའི་ཆོས། རང་ཉིད་སྐྱེ་བ་ལ་གེགས་མི་བྱེད་པ་ཡིན། རང་
1 1 )



གི་བྱེད་འབྲས་དེ་དང་དོན་གཞན་པ་སྟེ་དོན་ཐ་དད་པའི་འདུས་བྱས་དེ་་་་་་
བྱེད་རྒྱུ་ཡིན་ཞེས་པའོ། །བྱེ་བྲག་སྨྲ་བས་རྟག་པ་ཐམས་ཅད་རྫས་གྲུབ་ཡིན་
པས་འབྲས་བུ་སྐྱེད་པའི་ནུས་པ་ཡོད་ཕྱིར་ཤེས་བྱ་དང་བྱེད་རྒྱུ་དོན་གཅིག་
ཏུ་འདོད་ཀྱང༌། མདོ་སྡེ་བ་ཡན་ཆད་ཀྱིས་འདུས་མ་བྱས་རྣམས་བཏགས་
ཡོད་ཡིན་པས་འབྲས་བུ་སྐྱེད་པའི་ནུས་པ་མེད་ཕྱིར་དངོས་པོ་དང་བྱེད་རྒྱུ་་་
དོན་གཅིག་ཏུ་བཞེད་དོ། །བྱེད་རྒྱུའི་མཚན་ཉིད་དེ་གཞི་ལ་སྦྱར་ན། བུམ་པ་
དང་རྫས་ཐ་དད་ཀྱང་ཡིན། བུམ་པ་སྐྱེ་བ་ལ་གེགས་མི་བྱེད་པ་ཡང་ཡིན་
པའི་གཞི་མཐུན་དུ་དམིགས་པ་དེ། བུམ་པའི་བྱེད་རྒྱུའི་མཚན་ཉིད། མཚན་
ཉིད་ཀྱི་ཟུར་དུ་རྫས་ཞེས་པས་རྟག་པ་བུམ་པའི་བྱེད་རྒྱུ་ཡིན་པ་གཅོད། ཐ་
དད་ཅེས་པས་བུམ་པ་དེ་རང་ཉིད་ཀྱི་བྱེད་རྒྱུ་ཡིན་པ་གཅོད། བུམ་པ་སྐྱེ་བ་
ལ་གེགས་མི་བྱེད་ཅེས་པས་བུམ་པ་སྐྱེ་བ་ལ་གེགས་བྱེད་པའི་དངོས་པོ་དེ་་་་
བུམ་པའི་བྱེད་རྒྱུ་ཡིན་པ་གཅོད་དོ། །བུམ་པའི་བྱེད་རྒྱུའི་མཚན་གཞི་ནི།
བུམ་པའི་ཉེར་ལེན་དང་བུམ་པའི་ལྷན་ཅིག་བྱེད་རྐྱེན་དང་། བུམ་པའི་སྔ་
ལོགས་སུ་བྱུང་བའི་བུམ་པའི་སྐྱེ་བ་ལ་གེགས་མི་བྱེད་པའི་ཀ་བ་ལ་སོགས་་་་་
པའི་འདུས་བྱས་ཐམས་ཅད་དོ། །བུམ་པའི་སྔ་ལོགས་སུ་བྱུང་བའི་ཀ་བ་དང་
བུམ་པ་དང་དུས་མཉམ་པའི་ཀ་བ་གཉིས་ཆོས་ཅན། བུམ་པའི་བྱེད་རྒྱུ་ཡིན་
ཏེ། ཁྱོད་བུམ་པ་དང་རྫས་ཐ་དད་གང་ཞིག ཁྱོད་བུམ་པའི་སྐྱེ་བ་ལ་གེགས་
མི་བྱེད་པ་ཡིན་པའི་ཕྱིར། དེས་ན། ཀ་བ་ལ་སོགས་པ་ནི། བུམ་པ་ལ་སོགས་
པའི་ཆོས་གཞན་གང་ཡང་རུང་བ་ཞིག་སྐྱེ་བ་ལ་གེགས་བྱེད་ནུས་པ་ཅན་གྱི་
111



རྫས་སུ་གྲུབ་པ་ཞིག་ཡིན་ཡང་། བུམ་པ་སྐྱེ་བ་ལ་གེགས་མི་བྱེད་པ་ཙམ་ཏེ།
ཕན་འདོགས་པའི་དོན་གྱིས་བུམ་པའི་བྱེད་རྒྱུ་ཡིན་ནོ། །ཆོས་དེའི་བྱེད་རྒྱུ་
ནི། ཆོས་དེ་སྐྱེད་བྱེད་ཀྱི་རྒྱུ་མ་ཡིན་ཡང་། ཆོས་དེ་སྐྱེ་བ་ལ་གེགས་བྱེད་ནུས་
ཀྱང་གེགས་མི་བྱེད་པ་ཙམ་གྱིས་ཕན་འདོགས་པའི་སྒོ་ནས་བཞག་པ་ཡིན་
ནོ། །
དངོས་པོ་ཡིན་ན་བྱེད་རྒྱུ་ཡིན་པས་ཁྱབ། དངོས་པོ་ཡིན་ན་རང་གི་ཕྱི་
ལོགས་དང་དུས་མཉམ་པའི་ཆོས་ཤིག་སྐྱེ་བ་ལ་གེགས་མི་བྱེད་པ་ཡང་ཡིན།
རྫས་སུ་གྲུབ་པ་ཡང་ཡིན་པའི་ཕྱིར། དངོས་པོ་ཡིན་ན་བུམ་པའི་བྱེད་རྒྱུ་ཡིན་
པས་མ་ཁྱབ་སྟེ། བུམ་པ་དེ་དངོས་པོ་ཡིན་ཡང་བུམ་པ་བུམ་པའི་བྱེད་རྒྱུ་མ་
ཡིན་པ་གང་ཞིག བུམ་པ་སྐྱེ་བ་ལ་གེགས་བྱེད་པའི་དངོས་པོ་ཐམས་ཅད་
བུམ་པའི་བྱེད་རྒྱུ་མ་ཡིན་པའི་ཕྱིར་རོ། །བྱེད་རྒྱུ་ཡིན་ན་རྒྱུ་ཡིན་པས་ཁྱབ་སྟེ།
བྱེད་རྒྱུ་ཡིན་ན་དངོས་པོ་ཡིན་པས་ཁྱབ་པ་གང་ཞིག དངོས་པོ་ཡིན་ན་རྒྱུ་
ཡིན་པས་ཁྱབ་པའི་ཕྱིར། བུམ་པའི་བྱེད་རྒྱུ་ཡིན་ན་བུམ་པའི་རྒྱུ་ཡིན་པས་མ་
ཁྱབ་སྟེ། བུམ་པའི་སྔ་ལོགས་སུ་བྱུང་བ་དང་བུམ་པ་དང་དུས་མཉམ་པའི་ཀ་
བ་སོགས་བུམ་པའི་བྱེད་རྒྱུ་ཡིན་ཡང་བུམ་པའི་རྒྱུ་མ་ཡིན་པའི་ཕྱིར། བུམ་
པའི་བྱེད་རྒྱུ་ཡིན་ན་བུམ་པའི་རྒྱུ་མ་ཡིན་པས་ཀྱང་མ་ཁྱབ་སྟེ། བུམ་པའི་
ཉེར་ལེན་དང་བུམ་པའི་ལྷན་ཅིག་བྱེད་རྐྱེན་བུམ་པའི་རྒྱུ་ཡང་ཡིན། བུམ་
པའི་བྱེད་རྒྱུ་ཡང་ཡིན་པའི་ཕྱིར་རོ། །བུམ་པའི་རྒྱུ་ཡིན་ན་བུམ་པའི་བྱེད་རྒྱུ་
ཡིན་པས་ཁྱབ་སྟེ། བུམ་པའི་རྒྱུ་ཡིན་ན་བུམ་པ་དང་རྫས་ཐ་དད་ཀྱང་ཡིན།
112



བུམ་པ་སྐྱེ་བ་ལ་གེགས་མི་བྱེད་པ་ཡང་ཡིན་པའི་ཕྱིར་རོ། །བྱེད་རྒྱུ་དང་།
བྱེད་རྒྱུ་ནུས་ལྡན་དང་། དངོས་པོ་གསུམ་དོན་གཅིག སྤྱིར་བྱེད་རྒྱུ་ལ་ནུས་
ལྡན་དང་ནུས་མེད་གཉིས་སུ་བཤད་ཀྱང་། བྱེད་རྒྱུ་ནུས་ལྡན་ནི་བྱེད་རྒྱུ་
དངོས་ཡིན་ལ། བྱེད་རྒྱུ་ནུས་མེད་བྱེད་རྒྱུ་བཏགས་པ་བ་ཡིན་ཏེ། དེ་རྟག་པ་
དང་དོན་གཅིག་ཡིན་ནོ། །བྱེད་རྒྱུ་ནུས་མེད་ཡིན་ན་བྱེད་རྒྱུ་མ་ཡིན་པས་
ཁྱབ་པ་མདོ་སྡེ་བ་སོགས་ཀྱི་བཞེད་པ་ཡིན་ནོ། །
གཉིས་པ། ལྷན་ཅིག་འབྱུང་རྒྱུ་ནི། ཕན་ཚུན་རྫས་སུ་གྲུབ་པའི་དུས་
མཉམ་ཡང་ཡིན། ཕན་ཚུན་སྐྱེ་བ་ལ་གེགས་མི་བྱེད་པ་ཡང་ཡིན་པའི་གཞི་
མཐུན་དུ་དམིགས་པ་དེ། ལྷན་ཅིག་འབྱུང་རྒྱུའི་མཚན་ཉིད། སྒྲ་བཤད་ནི།
ཕན་ཚུན་གཅིག་གཅིག་གི་ལྷན་ཅིག་འབྱུང་བའི་རྒྱུར་བཞག་པའི་ཆོས་དེ་་་་་
གཉིས་ཀ་རྫས་སུ་ཡོད་པའི་དུས་མཉམ་ཡང་ཡིན། ཕན་ཚུན་གཅིག་གིས་
གཅིག་གེགས་མི་བྱེད་པ་ཙམ་གྱིས་ཕན་འདོགས་པ་ཡང་ཡིན་པའི་གཞི་་་་་་
མཐུན་དུ་དམིགས་པའི་ཆོས་དེ་ཕན་ཚུན་གཅིག་གཅིག་གི་ལྷན་ཅིག་འབྱུང་
རྒྱུ་ཡིན་ཞེས་པ་སྟེ། དཔེར་ན། དུས་མཉམ་པའི་ཀ་བ་དང་བུམ་པ་གཉིས་
ཆོས་ཅན། ལྷན་ཅིག་འབྱུང་རྒྱུ་ཡིན་ཏེ། དེ་གཉིས་དུས་མཉམ་ཡང་ཡིན། །
དུས་མཉམ་པའི་ཀ་བུམ་གཉིས་ཀྱི་ཀ་བ་ནི་གེགས་བྱེད་ནུས་པའི་རྫས་སུ་་་་་
ཡོད་ཀྱང་བུམ་པ་སྐྱེ་བ་ལ་གེགས་མི་བྱེད་པ་ཙམ་གྱིས་ཕན་འདོགས་པའི་སྒོ་
ནས་བུམ་པའི་ལྷན་ཅིག་འབྱུང་རྒྱུ་ལ་བཞག བུམ་པ་ནི་གེགས་བྱེད་ནུས་
པའི་རྫས་སུ་ཡོད་ཀྱང་ཀ་བ་སྐྱེ་བ་ལ་གེགས་མི་བྱེད་པ་ཙམ་གྱིས་ཕན་་་་་་་
113



འདོ གས་པའི་སྒོ་ནས་ཀ་བའི་ལྷན་ཅིག་འབྱུང་རྒྱུ་ལ་བཞག་པ་གང་ཞིག
ལྷན་ཅིག་འབྱུང་རྒྱུའི་དོན་དེ་ཡིན་པའི་ཕྱིར། མཚན་ཉིད་དེ་གཞི་ལ་སྦྱར་ན།
བུམ་པ་དང་ཕན་ཚུན་རྫས་སུ་ཡོད་པའི་དུས་མཉམ་ཡང་ཡིན། བུམ་པ་སྐྱེ་
བ་ལ་གེགས་མི་བྱེད་པ་ཡང་ཡིན་པའི་གཞི་མཐུན་དུ་དམིགས་པ་དེ། བུམ་
པའི་ལྷན་ཅིག་འབྱུང་རྒྱུའི་མཚན་ཉིད། མཚན་གཞི་ནི། བུམ་པའི་སྐྱེ་འཇིག་
གནས་རྒ་བཞི་དང༌། བུམ་པ་སྐྱེ་བ་ལ་གེབ་ས་མི་བྱེད་པའི་བུམ་པ་དང་དུས་
མཉམ་པའི་ཀ་ཁ་སོགས་ཐམས་ཅད་དོ། །ལྷན་ཅིག་འབྱུང་བའི་རྒྱུ་ལ་རྫས་
གཅིག་པ་དབང་དུ་བྱས་པའི་ལྷན་ཅིག་འབྱུང་རྒྱུ་དང་རྫས་ཐ་དད་པའི་་་་་་
དབང་དུ་བྱས་པའི་ལྷན་ཅིག་འབྱུང་རྒྱུ་གཉིས་ཡོད། དང་པོའི་མཚན་གཞི་
ཡོད་དེ། སེམས་ཀྱི་སྐྱེ་གནས་རྒ་འཇིག་བཞི་དང་། སེམས་དང་སེམས་ཀྱི་
འཁོར་དུ་གྱུར་པའི་སེམས་བྱུང་ལྟ་བུ་དེ་ཡིན་པའི་ཕྱིར། གཉིས་པའི་མཚན་
གཞི་ཡོད་དེ། ཚོགས་པ་གཅིག་པའི་འབྱུང་བ་བཞི་དང༌། དངོས་རྒྱུ་ཚོགས་
པ་གཅིག་ལས་བྱུང་བའི་བུ་རམ་གྱི་རོ་གཟུགས་ལྟ་བུ་དེ་ཡིན་པའི་ཕྱིར།
དངོས་པོ་ཡིན་ན་ལྷན་ཅིག་འབྱུང་རྒྱུ་ཡིན་པས་མ་ཁྱབ་སྟེ། བུམ་པ་དེ་
དངོས་པོ་ཡིན་ཡང་ལྷན་ཅིག་འབྱུང་རྒྱུ་མ་ཡིན་པའི་ཕྱིར། ཟུར་ཕྱི་མ་དེར་
ཐལ། བུམ་པ་དེ་ཕན་ཚུན་རྫས་སུ་ཡོད་པའི་དུས་མཉམ་ཡང་མ་ཡིན། ཕན་
ཚུན་སྐྱེ་བ་ལ་གེགས་མི་བྱེད་པ་ཡང་མ་ཡིན་པའི་ཕྱིར་ཏེ་བུམ་པ་དེ་ཕན་ཚུན་
ཡོད་པ་མ་ཡིན་ཏེ་ཐ་དད་དུ་ཡོད་པ་མ་ཡིན་པས་དེ་ལྟར་མ་ཡིན་པའི་ཕྱིར། །
དངོས་པོ་ཡིན་ན་ལྷན་ཅིག་འབྱུང་རྒྱུ་མ་ཡིན་པས་ཀྱང་མ་ཁྱབ་སྟེ། དུས་
114



མཉམ་པའི་ཀ་བ་དང་བུམ་པ་གཉིས་དངོས་པོ་ཡང་ཡིན་ལྷན་ཅིག་འབྱུང་རྒྱུ་
ཡང་ཡིན་པའི་ཕྱིར། བུམ་པའི་ལྷན་ཅིག་འབྱུང་རྒྱུ་ཡིན་ན་ལྷན་ཅིག་འབྱུང་
རྒྱུ་ཡིན་པས་མ་ཁྱབ་སྟེ། བུམ་པ་དང་དུས་མཉམ་པའི་ཀ་བ་དེ་བུམ་པའི་
ལྷན་ཅིག་འབྱུང་རྒྱུ་ཡིན་ཡང་ལྷན་ཅིག་འབྱུང་རྒྱུ་མ་ཡིན་པའི་ཕྱིར། དེར་
ཐལ། བུམ་པ་དང་དུས་མཉམ་པའི་ཀ་བ་དེ་བུམ་པ་དང་ཕན་ཚུན་རྫས་སུ་
ཡོད་པའི་དུས་མཉམ་སོགས་ཡིན་པས་བུམ་པའི་ལྷན་ཅིག་འབྱུང་རྒྱུ་ཡིན་པ་
གང་ཞིག བུམ་པ་དང་དུས་མཉམ་པའི་ཀ་བ་དེ་ཕན་ཚུན་དུའམ་ཐ་དད་དུ་
མེད་པས་ན་ལྷན་ཅིག་འབྱུང་རྒྱུ་མ་ཡིན་པའི་ཕྱིར། ཟུར་ཕྱི་མ་དེར་ཐལ།
ལྷན་ཅིག་འབྱུང་རྒྱུ་ནི། མཛོད་ལས། ལྷན་ཅིག་འབྱུང་གང་ཕན་ཚུན་
འབྲས། །ཞེས་ཕན་ཚུན་རྒྱུ་འབྲས་སུ་བཞག་པའི་དངོས་པོའི་ཆོས་གཉིས་
ཡིན་དགོས་ཀྱང་བུམ་པ་དང་དུས་མཉམ་པའི་ཀ་བ་དེ་ཆོས་གཉིས་མ་ཡིན་་་་
པའི་ཕྱིར། བུམ་པའི་ལྷན་ཅིག་འབྱུང་རྒྱུ་ཡིན་ན་ལྷན་ཅིག་འབྱུང་རྒྱུ་མ་ཡིན་
པས་ཀྱང་མ་ཁྱབ་སྟེ། བུམ་པ་དང་དུས་མཉམ་པའི་གཟུགས་ཤེས་གཉིས་
བུམ་པའི་ལྷན་ཅིག་འབྱུང་རྒྱུ་ཡང་ཡིན། ལྷན་ཅིག་འབྱུང་རྒྱུ་ཡང་ཡིན་པའི་
ཕྱིར། དང་པོ་སླ། གཉིས་པ་གྲུབ་སྟེ། བུམ་པ་དང་དུས་མཉམ་པའི་གཟུགས་
ཤེས་གཉིས་ཕན་ཚུན་རྫས་སུ་ཡོད་པའི་དུས་མཉམ་ཡང་ཡིན་ཞེས་སོགས་་་་་
ཡིན་པས་ན་དེ་ལྷན་ཅིག་འབྱུང་རྒྱུ་ཡིན་པའི་ཕྱིར་རོ། །ཡང་ལྷན་ཅིག་འབྱུང་
རྒྱུ་ཡིན་ན་བྱེད་རྒྱུ་ཡིན་པས་ཁྱབ། བྱེད་རྒྱུ་ཡིན་ན་ལྷན་ཅིག་འབྱུང་རྒྱུ་ཡིན་
པས་མ་ཁྱབ། བུམ་པའི་ལྷན་ཅིག་འབྱུང་རྒྱུ་ཡིན་ན་བྱེད་རྒྱུ་ཡིན་པས་ཁྱབ།
115



བུམ་པའི་ལྷན་ཅིག་འབྱུང་རྒྱུ་ཡིན་ན་རྒྱུ་ཡིན་པས་ཁྱབ་པ་སོགས་ཤེས་སླ།
བུམ་པའི་ལྷན་ཅིག་འབྱུང་རྒྱུ་ཡིན་ན་བུམ་པའི་རྒྱུ་མ་ཡིན་པས་ཁྱབ་སྟེ། བུམ་
པའི་ལྷན་ཅིག་འབྱུང་རྒྱུ་ཡིན་ན་བུམ་པ་དང་དུས་མཉམ་ཡིན་དགོས་ལ།
བུམ་པའི་རྒྱུ་ཡིན་ན་བུམ་པ་དང་དུས་མཉམ་མ་ཡིན་པས་ཁྱབ་པའི་ཕྱིར་རོ། །
གསུམ་པ། སྐལ་མཉམ་གྱི་རྒྱུ་ནི། རང་གི་རིགས་འདྲ་ཕྱི་མ་རང་དང་
འདྲ་བ་སྐྱེད་བྱེད་དེ་སྐལ་མཉམ་གྱི་རྒྱུའི་མཚན་ཉིད། སྒྲ་བཤད་ནི། རྒྱུན་
ལྡན་གྱི་དངོས་པོ་གང་ཡིན་ཡང་རང་གི་འབྲས་བུར་གྱུར་པའི་རང་གི་རྒྱུན་
ཕྱི་མའི་ཆོས་རང་དང་ལྡོག་པ་རིགས་འདྲའི་འབྲས་བུ་སྐྱེད་བྱེད་ཀྱི་རྒྱུ་དེ་་་་
སྐལ་མཉམ་གྱི་རྒྱུ་ཡིན་ཞེས་པའོ། །སྐལ་མཉམ་གྱི་རྒྱུ་ཞེས་པའི་སྐལ་བའི་དོན་
ནི་རིགས་ལྡོག་དང་། མཉམ་པ་ནི་འདྲ་བ་དང་། རྒྱུ་ནི་སྐྱེད་བྱེད་ཀྱི་རྒྱུ་ལ་
བྱེད་པ་ཡིན་པས། རང་དང་ལྡོག་པ་རིགས་འདྲ་བའི་རང་འབྲས་དེའི་སྐྱེད་
བྱེད་ཀྱི་རྒྱུ་དེ་སྐལ་མཉམ་གྱི་རྒྱུ་ཡིན་ཞེས་སོ། །དེས་ན་སྐལ་མཉམ་གྱི་རྒྱུ་ནི།
རང་འབྲས་དེའི་སྐྱེད་བྱེད་ཀྱི་རྒྱུ་ཡང་ཡིན། རང་གི་འབྲས་བུ་དང་རྣམ་པ་
སྟེ་ལྡོག་པ་རིགས་འདྲ་བ་ཡང་ཡིན་དགོས་སོ། །ལྡོག་པ་རིགས་འདྲ་བའི་དོན་
ནི། ཆོས་ཐ་དད་པ་གཉིས་གང་ཡིན་ཡང་གང་ཟག་གང་དང་གང་གིས་ཡིད་
གཏད་པས་དེ་གཉིས་འདྲ་བར་འཛིན་པའི་བློ་སྐྱེ་ཡུལ་ཚོས་དེ་གཉིས་ནི་ལྡོག་
པ་རིགས་གཅིག་གམ་ལྡོག་པ་རིགས་འདྲ་བ་ཡིན་ཏེ། དཔེར་ན། བུམ་པ་
སྐད་ཅིག་དང་པོ་དང་བུམ་པ་སྐད་ཅིག་གཉིས་པ་གཉིས་དང་། གསེར་བུམ་
དང་དངུལ་བུམ་གཉིས་ལྟ་བུའོ། །གསེར་བུམ་དང་དངུལ་བུམ་གཉིས་ལྡོག་
116



པ་རིགས་གཅིག་ཡིན་ཡང་གསེར་བུམ་དེ་དེའི་ཕྱི་ལོགས་སུ་བྱུང་བའི་དངུལ་
བུམ་གྱི་སྐལ་མཉམ་གྱི་རྒྱུ་མ་ཡིན་ཏེ། གསེར་བུམ་དེ་དེའི་ཕྱི་ལོགས་སུ་བྱུང་
བའི་དངུལ་བུམ་གྱི་སྐྱེད་བྱེད་མ་ཡིན་ལ། དངུལ་བུམ་དེ་གསེར་བུམ་གྱི་
འབྲས་བུ་མ་ཡིན་པའི་ཕྱིར། བུམ་པ་དེ་རང་གི་རིགས་རྒྱུན་ཕྱི་མའི་བུམ་པའི་
སྐལ་མཉམ་གྱི་རྒྱུ་ཡིན་ཏེ། བུམ་པ་དེ་རང་གི་རིགས་རྒྱུན་ཕྱི་མའི་བུམ་པ་
དང་ལྡོག་པ་རིགས་འདྲ་བ་ཡང་ཡིན། རང་གི་རྒྱུན་ཕྱི་མའི་བུམ་པའི་རྒྱུ་ཡང་
ཡིན་པའི་ཕྱིར། དེ་བཞིན་དུ་བུམ་པ་མི་རྟག་པ་དེ་རང་གི་རིགས་རྒྱུན་ཕྱི་
མའི་བུམ་པ་མི་རྟག་པའི་སྐལ་མཉམ་གྱི་རྒྱུ་དང་། བུམ་པ་སྐྱེ་བ་དེ་རང་གི་
རིགས་རྒྱུན་ཕྱི་མའི་བུམ་པ་སྐྱེ་བ་དེའི་སྐལ་མཉམ་གྱི་རྒྱུ་ཡིན་པ་སོགས་་་་་་་
རིགས་རྒྱུན་དང་ལྡན་པའི་དངོས་པོ་ཐམས་ཅད་སྐལ་མཉམ་གྱི་རྒྱུ་ཡིན་པར་
ཤེས་པར་བྱའོ། །
དངོས་པོ་དང་སྐལ་མཉམ་གྱི་རྒྱུ་དོན་གཅིག་མ་ཡིན་ཏེ། སྐལ་མཉམ་གྱི་
རྒྱུ་ཡིན་ན་དངོས་པོ་ཡིན་པས་ཁྱབ་ཀྱང་། དངོས་པོ་ཡིན་ན་སྐལ་མཉམ་གྱི་
རྒྱུ་ཡིན་པས་མ་ཁྱབ་པའི་ཕྱིར། ཟུར་ཕྱི་མ་དེར་ཐལ། མར་མེ་སྐད་ཅིག་ཐ་མ་
ལ་སོགས་པའི་རྒྱུན་འཆད་ཀ་མའི་དངོས་པོ་ཐམས་ཅད་སྐལ་མཉམ་གྱི་རྒྱུ་མ་
ཡིན་པ་གང་ཞིག རྒྱུན་ལྡན་གྱི་དངོས་པོ་ཡིན་ན་ཡང་སྐལ་མཉམ་གྱི་རྒྱུ་ཡིན་
པས་མ་ཁྱབ་པའི་ཕྱིར། དང་པོ་གྲུབ་སྟེ། སྐལ་མཉམ་གྱི་རྒྱུ་ཡིན་ན་རང་གི་
རིགས་འདྲའི་རྒྱུན་ཕྱི་མའི་རྒྱུ་ཡིན་དགོས་ཀྱང་རྒྱུན་འཆད་ཁའི་དངོས་པོ་་་་
རྣམས་ལ་རྒྱུན་ཕྱི་མ་མེད་པའི་ཕྱིར། གཉིས་པ་གྲུབ་སྟེ། བུད་ཤིང་སྐད་ཅིག་
117



ཐ་མ་དེ་རྒྱུན་ལྡན་གྱི་དངོས་པོ་ཡིན་ཡང་དེ་སྐལ་མཉམ་གྱི་རྒྱུ་མ་ཡིན་པའི་་་་་
ཕྱིར། དེར་ཐལ། བུད་ཤིང་སྐད་ཅིག་ཐ་མ་དེའི་རྒྱུན་ནི་སོལ་བ་ཡིན་པས།དེ་
རྒྱུན་ལྡན་གྱི་དངོས་པོ་ཡིན་པ་གང་ཞིག དེ་སྐལ་མཉམ་གྱི་རྒྱུ་ཡིན་ན་རང་གི་
རྒྱུན་དུ་གྱུར་པ་སོལ་བའི་སྐལ་མཉམ་གྱི་རྒྱུ་ཡིན་དགོས་ལ། དེ་སོལ་བ་དང་
ལྡོག་པ་རིགས་འདྲ་བ་མ་ཡིན་པས་སྐལ་མཉམ་གྱི་རྒྱུ་ཡིན་ཚུལ་མེད་པའི་་་་་
ཕྱིར། །
སྐལ་མཉམ་ནི་ཆོས་དེའི་རིགས་ལྡོག་ནས་འཇོག་དགོས་པས་སྐལ་་་་་་་
མཉམ་གྱི་རྒྱུ་ཡིན་ན་རྒྱུ་ཡིན་པས་ཁྱབ་པ་དང་། སྐལ་མཉམ་གྱི་རྒྱུ་ཡིན་ན་
བྱེད་རྒྱུ་ཡིན་པས་ཁྱབ་སྟེ། དེ་ཡིན་ན་དངོས་པོ་ཡིན་པས་ཁྱབ་པ་གང་ཞིག
དངོས་པོ་ལ་བྱེད་རྒྱུས་ཁྱབ་པའི་ཕྱིར། བྱེད་རྒྱུ་ཡིན་ན་སྐལ་མཉམ་གྱི་རྒྱུ་ཡིན་
པས་མ་ཁྱབ་སྟེ། རྒྱུན་འཆད་ཀ་མའི་དངོས་པོ་ཐམས་ཅད་བྱེད་རྒྱུ་ཡིན་ཡང་
སྐལ་མཉམ་གྱི་རྒྱུ་མ་ཡིན་པའི་ཕྱིར། བྱེད་རྒྱུ་ཡིན་ན་སྐལ་མཉམ་གྱི་རྒྱུ་མ་
ཡིན་པས་ཀྱང་མ་ཁྱབ་སྟེ། རང་གི་རིགས་རྒྱུན་དང་ལྡན་པའི་དངོས་པོ་
ཐམས་ཅད་དེ་གཉིས་ཀ་ཡིན་པའི་ཕྱིར། ལྷན་ཅིག་འབྱུང་རྒྱུ་ཡིན་ན་སྐལ་
མཉམ་གྱི་རྒྱུ་ཡིན་པས་མ་ཁྱབ་སྟེ། རིགས་འདྲའི་རྒྱུན་འཆད་ཀ་མའི་དངོས་
པོ་དེ་ལྷན་ཅིག་འབྱུང་རྒྱུ་ཡིན་ཡང་སྐལ་མཉམ་གྱི་རྒྱུ་མ་ཡིན་པའི་ཕྱིར། རང་
གི་རིགས་འདྲའི་རྒྱུན་ལྡན་གྱི་དངོས་པོ་ཡིན་ན་སྐལ་མཉམ་གྱི་རྒྱུ་ཡིན་པས་་་་
ཁྱབ་སྟེ། རང་གི་རིགས་འདྲའི་རྒྱུན་ལྡན་གྱི་དངོས་པོ་ཡིན་ན་རང་གི་རིགས་
འདྲའི་རྒྱུན་ཕྱི་མ་དེ་སྐྱེད་བྱེད་མ་ཡིན་པ་མེད་པའི་ཕྱིར་རོ། །སྐལ་མཉམ་གྱི་
118



རྒྱུ་ཡིན་ན་བུམ་པའི་སྐལ་མཉམ་གྱི་རྒྱུ་ཡིན་པས་མ་ཁྱབ་སྟེ། ཀ་བ་དང་ཤེས་
པ་དང་ལྡན་མིན་ལ་སོགས་པའི་དངོས་པོ་དུ་མ་སྐལ་མཉམ་གྱི་རྒྱུ་ཡིན་ཡང་
དེ་དག་བུམ་པའི་སྐལ་མཉམ་གྱི་རྒྱུ་མ་ཡིན་པའི་ཕྱིར་རོ། །
བཞི་བ། མཚུངས་ལྡན་གྱི་རྒྱུ་ནི། ཕན་ཚུན་མཚུངས་ལྡན་རྣམ་པ་ལྔ་
མཚུངས་ཀྱང་ཡིན། ཕན་ཚུན་སྐྱེ་བ་ལ་གེགས་མི་བྱེད་པ་ཡང་ཡིན་པའི་གཞི་
མཐུན་དུ་དམིགས་པ་དེ་མཚུངས་ལྡན་གྱི་རྒྱུའི་མཚན་ཉིད། སྒྲ་བཤད་ནི།
མཚུངས་ལྡན་གྱི་སེམས་དང་སེམས་བྱུང་ཚོར་བ་གཉིས་ལ་སེམས་དེ་ཚོར་བ་
དང་རྟེན་དམིགས་པ་ལ་སོགས་པ་རྣམ་པ་ལྔ་མཚུངས་ལ། ཚོར་བ་ཡང་
སེམས་དང་རྟེན་དམིགས་པ་སོགས་རྣམ་པ་ལྔ་མཚུངས་པ་ཡང་ཡིན། སེམས་
དེས་ཚོར་བ་སྐྱེ་བ་ལ་གེགས་མི་བྱེད། ཚོར་བས་ཀྱང་སེམས་དེ་སྐྱེ་བ་ལ་
གེགས་མི་བྱེད་པ་བཞིན་དུ་མཚུངས་ལྡན་གྱི་རྒྱུར་གྱུར་པའི་བློ་རྣམས་ནི་ཕན་
ཚུན་གཅིག་གཅིག་དང་མཚུངས་ལྡན་རྣམ་པ་ལྔ་མཚུངས་ཀྱང་ཡིན། ཕན་
ཚུན་གཅིག་གིས་གཅིག་སྐྱེ་བ་ལ་གེགས་མི་བྱེད་པ་ཙམ་གྱིས་ཕན་འདོགས་པ་
ཡང་ཡིན་པའི་གཞི་མཐུན་དུ་དམིགས་པའི་ཆོས་མཚུངས་ལྡན་གྱི་རྒྱུ་ཡིན་་་་་
ཞེས་པའོ། །མཚན་གཞི་ནི། མིག་གི་རྣམ་པར་ཤེས་པ་དང་དེའི་འཁོར་དུ་
བྱུང་བའི་ཚོར་བ་གཉིས་ལྟ་བུའོ། །དེ་ལྟར་ན་བློ་ཡིན་ན་མཚུངས་ལྡན་གྱི་རྒྱུ་
ཡིན་པས་ཁྱབ་བམ་ཞེ་ན་མ་ཁྱབ་སྟེ། མིག་གི་རྣམ་པར་ཤེས་པ་དེ་མཚུངས་
ལྡན་གྱི་རྒྱུ་མ་ཡིན་པའི་ཕྱིར། དེར་ཐལ། མིག་གི་རྣམ་པར་ཤེས་པ་དེ་ཕན་
ཚུན་མཚུངས་ལྡན་རྣམ་པ་ལྔ་མཚུངས་ཀྱང་མ་ཡིན། ཕན་ཚུན་སྐྱེ་བ་ལ་
119



གེགས་མི་བྱེད་པ་ཡང་མ་ཡིན་པའི་ཕྱིར། དེར་ཐལ། མིག་གི་རྣམ་པར་ཤེས་
པ་དེ་ཕན་ཚུན་དུ་ཡོད་པའི་ཆོས་མ་ཡིན་པའི་ཕྱིར་ཏེ། གཅིག་ཡིན་པའི་ཕྱིར།
དེས་ན་མཚུངས་ལྡན་གྱི་རྒྱུ་ཡིན་ན་བློ་གཉིས་ཡོད་པས་ཁྱབ་བོ། །
ཡང་མཚུངས་ལྡན་གྱི་རྒྱུ་དང་བློ་གཉིས་དོན་གཅིག་ཏུ་བཞེད་པའི་་་་་་
ལུགས་ལྟར་ན། རང་དང་མཚུངས་ལྡན་རྣམ་པ་ལྔ་མཚུངས་སུ་བྱུང་བའི་བློ་
གཞན་སྐྱེ་བ་ལ་གེགས་མི་བྱེད་པ་ཙམ་གྱིས་ཕན་འདོགས་པའི་རིག་པ་དེ།།
མཚུངས་ལྡན་གྱི་རྒྱུའི་མཚན་ཉིད། མཚན་གཞི་ནི། མིག་ཤེས་ལྟ་བུ། དེ་ལྟར་
ན་མཚུངས་ལྡན་གྱི་རྒྱུ་ཡིན་ན་བྱེད་རྒྱུ་དང་། ལྷན་ཅིག་འབྱུང་རྒྱུ་དང་།
དངོས་པོ་དང་གསུམ་རེ་རེ་ནས་ཡིན་པས་ཁྱབ་བོ། །བྱེད་རྒྱུ་དང་ལྷན་ཅིག་
འབྱུང་རྒྱུ་ཡིན་ན་མཚུངས་ལྡན་གྱི་རྒྱུ་ཡིན་པས་མ་ཁྱབ་སྟེ། གཟུགས་དང་
ལྡན་མིན་འདུ་བྱེད་གཉིས་དེ་གཉིས་ཀ་ཡིན་ཡང་། དེ་གཉིས་མཚུངས་ལྡན་
གྱི་རྒྱུ་མ་ཡིན་པའི་ཕྱིར། རྟགས་ཟུར་ཕྱི་མ་གྲུབ་སྟེ། མཚུངས་ལྡན་གྱི་རྒྱུ་ལ་
ཤེས་པས་ཁྱབ་པ་གང་ཞིག དེ་གཉིས་ཤེས་པ་མ་ཡིན་པའི་ཕྱིར། མཚུངས་
ལྡན་གྱི་རྒྱུ་ཡིན་ན་བློ་ཡིན་པས་ཁྱབ་སྟེ། མཚུངས་ལྡན་གྱི་རྒྱུ་ལ་རང་གི་
མཚུངས་ལྡན་གྱི་འབྲས་བུ་དང་དམིགས་རྣམ་ལ་སོགས་པ་རྣམ་པ་ལྔ་་་་་་་་
མཚུངས་པ་ཞིག་ཡིན་པ་གང་ཞིག དེ་འདྲ་ལ་ནི་བློ་མ་ཡིན་པ་མེད་པའི་ཕྱིར།
བློ་ཡིན་ན་མཚུངས་ལྡན་གྱི་རྒྱུ་ཡིན་པས་ཁྱབ་སྟེ། བློ་ཡིན་ན་རང་དང་
མཚུངས་ལྡན་རྣམ་པ་ལྔ་མཚུངས་སུ་བྱུང་བའི་བློ་གཞན་ཞིག་ཡོད་པས་ཁྱབ་
པ་གང་ཞིག རང་དང་མཚུངས་ལྡན་གྱི་བློ་གཞན་དེ་སྐྱེ་བ་ལ་གེགས་མི་བྱེད་
120



པ་ཡང་ཡིན་པས་ཁྱབ་པའི་ཕྱིར་རོ། །སྐལ་མཉམ་གྱི་རྒྱུ་ཡིན་ན་མཚུངས་ལྡན་
གྱི་རྒྱུ་ཡིན་པས་མ་ཁྱབ་སྟེ། བུམ་པ་དེ་སྐལ་མཉམ་གྱི་རྒྱུ་ཡིན་ཡང་མཚུངས་
ལྡན་གྱི་རྒྱུ་མ་ཡིན་པའི་ཕྱིར། ཟུར་དང་པོ་གྲུབ་སྟེ། བུམ་པ་རང་གི་རིགས་
འདྲའི་རྒྱུན་ལྡན་གྱི་དངོས་པོ་ཡིན་པའི་ཕྱིར། ཟུར་གཉིས་པ་གྲུབ་སྟེ། དེ་བློ་
མ་ཡིན་པའི་ཕྱིར། སྐལ་མཉམ་གྱི་རྒྱུ་ཡིན་ན་མཚུངས་ལྡན་གྱི་རྒྱུ་མ་ཡིན་པས་
ཀྱང་མ་ཁྱབ་སྟེ། རྣམ་པར་ཤེས་པ་དང་ཚོར་བ་གཉིས་རེ་རེ་ནས་དེ་གཉིས་
ཀ་ཡིན་པའི་ཕྱིར་རོ། །
ལྔ་བ། ཀུན་འགྲོའི་རྒྱུ་ནི། རང་དང་ས་གཅིག་པའི་རང་གི་འབྲས་བུར་
གྱུར་པའི་ཉོན་མོངས་ཅན་ཕྱི་མ་སྐྱེད་བྱེད་ཀྱི་ཉོན་མོངས་ཅན་དེ། ཀུན་
འགྲོའི་རྒྱུའི་མཚན་ཉིད། སྒྲ་བཤད་ནི། ཀུན་འགྲོའི་རྒྱུ་རང་ཉིད་འདོད་པའི་
ས་བ་དང་གཟུགས་དང་གཟུགས་མེད་ཀྱི་ས་བ་གང་ཡིན་ན་ཀུན་འགྲོའི་རྒྱུ་་་
རང་དང་ས་གཅིག་པའི་རང་གི་འབྲས་བུར་གྱུར་པའི་ཉོན་མོངས་ཅན་རང་
གི་ཕྱི་ལོགས་སུ་བྱུང་བ་དེ་སྐྱེད་པར་བྱེད་པའི་ཉོན་མོངས་ཅན་དེ་ཡིན་ཞེས་
པའོ། །མཚན་གཞི་ནི། འདོད་ཆགས་དང་འདོད་པའི་འདོད་ཆགས་ལྟ་བུ་
ཡིན་ཏེ། ཁམས་གསུམ་གྱི་རྒྱུན་ལྡན་གྱི་ཉོན་མོངས་པ་དང་ཉོན་མོངས་ཅན་
གྱི་བློ་ཡིན་ན་ཀུན་འགྲོའི་རྒྱུ་ཡིན་པས་ཁྱབ་པའི་ཕྱིར། དེར་ཐལ། དེ་ཡིན་ན་
རང་དང་ས་གཅིག་པའི་རང་འབྲས་ཉོན་མོངས་ཅན་ཕྱི་མ་སྐྱེད་བྱེད་ཀྱི་ཉོན་
མོངས་ཅན་མ་ཡིན་པ་མེད་པའི་ཕྱིར་རོ། །འདོད་ཆགས་ཆོས་ཅན། ཁྱོད་ལ་
ཀུན་འགྲོ་ཞེས་བརྗོད་པའི་རྒྱུ་མཚན་ཡོད་དེ། རང་གི་འབྲས་བུར་གྱུར་པའི་
121



རྒྱུན་ཕྱི་མའི་འདོད་ཆགས་དང་མ་རིག་པ་འཇིག་ལྟ་ལ་སོགས་པ་རང་དང་་་་
ལྡོག་པ་རིགས་འདྲ་བ་དང་མི་འདྲ་བའི་ཉོན་མོངས་ཅན་ཀུན་ཏེ་ཐམས་ཅད་
ཀྱི་རྒྱུར་འགྲོ་བས་ན་ཁྱོད་ལ་ཀུན་འགྲོ་ཞེས་བརྗོད་པ་ཡིན་ནོ། །གོང་གི་
མཚན་ཉིད་དེ་ལྟར་ན་ཀུན་འགྲོའི་རྒྱུ་ཡིན་ན་ཉོན་མོངས་ཅན་ཡིན་པས་ཁྱབ་
ཀྱང་། ཉོན་མོངས་ཅན་ཡིན་ན་ཀུན་འགྲོའི་རྒྱུ་ཡིན་པས་མ་ཁྱབ་སྟེ། སྤོང་མ་
རག་གི་ཉོན་མོངས་པ་སྐད་ཅིག་ཐ་མ་དེ་ཉོན་མོངས་ཅན་ཡིན་ཡང་དེ་ཀུན་
འགྲོའི་རྒྱུ་མ་ཡིན་པའི་ཕྱིར། ཟུར་ཕྱི་མ་དེར་ཐལ། སྤོང་མ་རག་གི་སྐད་ཅིག་
ཐ་མའི་ཉོན་མོངས་དེ་རང་དང་ས་གཅིག་པའི་རང་འབྲས་ཉོན་མོངས་ཅན་
ཕྱི་མ་སྐྱེད་བྱེད་ཀྱི་ཉོན་མོངས་ཅན་མ་ཡིན་པའི་ཕྱིར། དེར་ཐལ། དེ་རང་
འབྲས་ཉོན་མོངས་ཅན་ཕྱི་མ་སྐྱེད་བྱེད་མ་ཡིན་པའི་ཕྱིར་ཏེ། དེས་ཉོན་
མོངས་པ་གཞན་མི་སྐྱེད་པའི་ཕྱིར་རོ། །
ཡང་མཁས་པ་ཕལ་ཆེར་གྱིས་ཀུན་འགྲོའི་རྒྱུ་དང་ཉོན་མོངས་ཅན་དོན་
གཅིག་ཏུ་བཞེད་པ་ལྟར་ན། རང་དང་ས་གཅིག་པའི་རང་འབྲས་ཉོན་
མོངས་ཅན་ཕྱི་མ་སྐྱེད་བྱེད་ཀྱི་རིགས་སུ་གནས་པའི་ཉོན་མོངས་ཅན་དེ། །
ཀུན་འགྲོའི་རྒྱུའི་མཚན་ཉིད། མཚན་ཉིད་དེ་ཉོན་མོངས་ཅན་ཐམས་ཅད་ལ་
ཁྱབ་སྟེ། འདོད་ཆགས་དང་མ་རིག་པ་ལྟ་བུའི་རང་དང་ས་གཅིག་པའི་རང་
འབྲས་ཉོན་མོངས་ཅན་ཕྱི་མ་སྐྱེད་བྱེད་ཀྱི་ཉོན་མོངས་ཅན་ཐམས་ཅད་ཀྱང་
རང་དང་སུ་གཅིག་པའི་རང་འབྲས་ཉོན་མོངས་ཅན་ཕྱི་མ་སྐྱེད་བྱེད་ཀྱི་་་་་
རིགས་སུ་གནས་པ་ཡིན་པ་གང་ཞིག སྤོང་མ་རག་གི་སྐད་ཅིག་ཐ་མའི་
129



འདོད་ཆགས་ལ་སོགས་པའི་ཉོན་མོངས་པ་ལྟ་བུ་རང་དང་ས་གཅིག་པའི་་་་
རང་འབྲས་ཉོན་མོངས་ཅན་ཕྱི་མ་སྐྱེད་བྱེད་མ་ཡིན་པ་རྣམས་ཀྱང་དེ་འདྲའི་
སྐྱེད་བྱེད་ཀྱི་རིགས་སུ་གནས་པ་ཡིན་པས་ན་མཚན་ཉིད་དེས་ནི་ཉོན་མོངས་
ཅན་ཐམས་ཅད་ལ་ཁྱབ་པའི་ཕྱིར་རོ། །
ཀུན་འགྲོའི་རྒྱུ་ཡིན་ན། བྱེད་རྒྱུ་དང་། ལྷན་ཅིག་འབྱུང་རྒྱུ་དང་།
མཚུངས་ལྡན་གྱི་རྒྱུ་གསུམ་ཀ་ཡིན་པས་ཁྱབ་སྟེ། དེ་ཡིན་ན་དངོས་པོ་ཡིན་
པས་ཁྱབ་པས་དེ་དང་པོ་གཉིས་ཡིན་པ་གང་ཞིག དེ་ཡིན་ན་བློས་ཁྱབ་པས་
མཚུངས་ལྡན་གྱི་རྒྱུ་ཡང་ཡིན་པའི་ཕྱིར་རོ། །ཀུན་འགྲོའི་རྒྱུ་ཡིན་ན་སྐལ་
མཉམ་གྱི་རྒྱུ་ཡིན་པས་མ་ཁྱབ་སྟེ། སྤོང་མ་རག་གི་སྐད་ཅིག་ཐ་མའི་ཉོན་
མོངས་པ་དེ་ཀུན་འགྲོའི་རྒྱུ་ཡིན་ཡང་སྐམ་མཉམ་གྱི་རྒྱུ་མ་ཡིན་པའི་ཕྱིར། །
མཚུངས་ལྡན་གྱི་རྒྱུ་ཡིན་ན་ཀུན་འགྲོའི་རྒྱུ་ཡིན་པས་མ་ཁྱབ་སྟེ། དགེ་བའི་
སེམས་སེམས་བྱུང་དང་མ་སྒྲིབ་ལུང་མ་བསྟན་གྱི་སེམས་སེམས་བྱུང་ཐམས་
ཅད་མཚུངས་ལྡན་གྱི་རྒྱུ་ཡིན་ཡང་ཀུན་འགྲོའི་རྒྱུ་མ་ཡིན་པའི་ཕྱིར། ཀུན་
འགྲོའི་རྒྱུ་ཡིན་ན་ཉོན་མོངས་ཅན་ཡིན་པས་ཁྱབ་སྟེ། མཛོད་ལས། ཀུན་འགྲོ་
ཞེས་བྱ་ཉོན་མོངས་ཅན། །རྣམས་ཀྱི་རང་ས་ཀུན་འགྲོ་ལྔ། །ཞེས་གསུངས་
པའི་ཕྱིར་རོ། །
དྲུག་པ། རྣམ་སྨིན་གྱི་རྒྱུ་ནི། དགེ་བ་ཟག་བཅས་དང་མི་དགེ་བ་གང་
་རུང་གིས་བསྡུས་པ་རྣམ་སྨིན་གྱི་རྒྱུ་ཡི་མཚན་ཉིད། སྒྲ་བཤད་ནི། དགེ་བ་
ཟག་མེད་ཀྱིས་རྣམ་སྨིན་སྐྱེད་ནུས་ཀྱང་སྐྱེད་མི་སྲིད་པའི་ཕྱིར་ན་རྣམ་སྨིན་
123



གྱི་རྒྱུ་ནི་དགེ་བ་ཟག་བཅས་དང་། ཡང་ན་མི་དགེ་བ་གང་རུང་གིས་བསྡུས་
པའི་ཆོས་དེ་ཡིན་ཞེས་པའོ། །མཚན་གཞི་ནི། འདོད་པར་འཕེན་བྱེད་ཀྱི་
དགེ་བའི་ལས་དང་འདོད་པའི་འདོད་ཆགས་རྣམས་ལྟ་བུའོ། ། །
རྣམ་སྨིན་གྱི་རྒྱུ་དེ་ལ་དབྱེ་ན་གཉིས་ཡོད་དེ། རྣམ་སྨིན་གྱི་རྒྱུ་མི་དགེ་བ་
དང༌། རྣམ་སྨིན་གྱི་རྒྱུ་དགེ་བ་ཟག་བཅས་གཉིས་ཡོད་པའི་ཕྱིར། དེར་ཐལ།
མཛོད་ལས། རྣམ་སྨིན་རྒྱུ་ནི་མི་དགེ་དང་། །དགེ་བ་ཟག་བཅས་རྣམས་ཁོ་
ན། །ཞེས་གསུངས་པའི་ཕྱིར། མི་དགེ་བ་དང་དགེ་བ་ཟག་བཅས་གཉིས་
ཆོས་ཅན། རྣམ་སྨིན་གྱི་རྒྱུ་ཡིན་ཏེ། རང་གི་ངོ་བོ་སྟོབས་དང་ལྡན་ཞིང་སྲེད་
པའི་རླན་དང་བཅས་པ་ཡིན་པའི་ཕྱིར། དཔེར་ན། རླན་དང་བཅས་པའི་ས་
བོན་གྲུབ་པ་བཞིན་ནོ། །རྟགས་ཟུར་དང་པོ་གྲུབ་སྟེ། རང་འབྲས་རྣམ་སྨིན་
སྐྱེད་པ་ལ་རང་གི་ངོ་བོ་སྟོབས་དང་ལྡན་པ་ཡིན་པའི་ཕྱིར། དེར་ཐལ། དགེ་
བ་ཟག་བཅས་རྣམས་ནི་རང་གི་བག་ཆགས་ཀྱི་རྒྱུན་ལ་བརྟེན་ནས་རིམ་གྱིས་
མངོན་མཐོའི་ཉེར་ཕུང་གི་འབྲས་བུར་སྨིན། མི་དགེ་བ་རྣམས་ནི་དེ་ལྟར་
ངན་སོང་གི་ཉེར་ཕུང་དུ་སྨིན་འགྱུར་གྱི་རྒྱུ་ཡིན་པའི་ཕྱིར། གོང་གི་རྟགས་
གཉིས་པ་གྲུབ་སྟེ། ཁྱོད་བདག་ལ་ཆགས་པའི་སྲེད་པའི་རྒྱུ་ལས་བྱུང་བ་ཡང་
ཡིན། སྲེད་པས་གསོས་གདབ་བྱ་ཡང་ཡིན་པའི་ཕྱིར་ཏེ། དེ་དག་སྲེད་པའི་
ནུས་པ་འགོ་ས་ཡིན་པའི་ཕྱིར་རོ། །དགེ་བ་ཟག་མེད་ཆོས་ཅན། རྣམ་སྨིན་གྱི་
རྒྱུ་མ་ཡིན་ཏེ། རང་གི་ངོ་བོ་སྟོབས་དང་ལྡན་པ་ཡིན་ཡང་སྲེད་པའི་རླན་
དང་བཅས་པ་མ་ཡིན་པའི་ཕྱིར། དཔེར་ན། ས་བོན་གཙང་མ་རླན་དང་
124



བྲལ་བ་བཞིན་ནོ། །ལུང་མ་བསྟན་ཆོས་ཅན། རྣམ་སྨིན་གྱི་རྒྱུ་མ་ཡིན་ཏེ།
སྲེད་པའི་རླན་དང་བཅས་པ་ཡིན་ཡང་རང་གི་ངོ་བོ་སྟོབས་དང་མི་ལྡན་་་་་་
པའི་ཕྱིར། དཔེར་ན། ས་བོན་རུལ་བ་རླན་དང་ལྡན་པ་བཞིན་ནོ། །དགེ་བ་
ཟག་བཅས་དང་དགེ་བ་ཟག་མེད་ཀྱི་ཁྱད་པར་གང་ཡིན་ཞེ་ན། སྤྱིར་ཟག་
བཅས་དང་ཟག་མེད་ཀྱི་འཇོག་ཚུལ་ལ་བདེན་སྣང་ཡོད་མེད་ཀྱིས་འཇོག་པ་
ཐལ་འགྱུར་བའི་ལུགས་དང་། སྒྲ་དོན་འདྲེས་འཛིན་གྱི་རྟོག་པ་དང་བཅས་
པ་ཟག་བཅས་དང༌། དེ་ལས་ལྡོག་པ་ཟག་མེད་དུ་བྱས་ཏེ་རང་ཡུལ་མངོན་
སུམ་དུ་རྟོགས་པའི་ཡེ་ཤེས་ཡིན་མིན་གྱིས་འཇོག་པ་ཕར་ཕྱིན་གྱི་ལུགས་ལས་
བྱུང་བ་དང༌། ཟག་པ་སྒོ་དྲུག་དང་འབྲེལ་མ་འབྲེལ་གྱི་སྒོ་ནས་འཇོག་པ་
ཀུན་བཏུས་ཀྱི་ལུགས་ལ་སོགས་པ་དུ་མ་ཡོད་ཀྱང་། འདིར་མངོན་པ་མཛོད་
ལྟར་དམིགས་པ་མཚུངས་ལྡན་གང་རུང་གི་སྒོ་ནས་ཟག་པ་ཉོན་མོངས་པ་་་་
རྒྱས་སུ་རུང་བའི་ཆོས་དེ་ཟག་བཅས་དང༌། དེ་ལས་ལྡོག་པ་ཟག་མེད་དུ་
འཇོག་པ་ཡིན་ནོ། །
རྣམ་སྨིན་གྱི་རྒྱུ་ཡིན་ན་བྱེད་རྒྱུ་དང་ལྷན་ཅིག་འབྱུང་རྒྱུ་ཡིན་པས་ཁྱབ།
རྣམ་སྨིན་གྱི་རྒྱུ་ཡིན་ན་སྐལ་མཉམ་གྱི་རྒྱུ་ཡིན་པས་མ་ཁྱབ་སྟེ། ཟག་བཅས་
ཀྱི་དགེ་བ་སྐད་ཅིག་ཐ་མ་དེ་རྣམ་སྨིན་གྱི་རྒྱུ་ཡིན་ཡང་སྐད་མཉམ་གྱི་རྒྱུ་མ་་་
ཡིན་པའི་ཕྱིར་རོ། །རྣམ་སྨིན་གྱི་རྒྱུ་ཡིན་ན་སྐལ་མཉམ་གྱི་རྒྱུ་མ་ཡིན་པས་
ཀྱང་མ་ཁྱབ་སྟེ། འདོད་པའི་འདོད་ཆགས་ལ་སོགས་པ་དེ་གཉིས་ཀ་ཡིན་
པའི་ཕྱིར། རྣམ་སྨིན་གྱི་རྒྱུ་ཡིན་ན་མཚུངས་ལྡན་གྱི་རྒྱུ་ཡིན་པས་མ་ཁྱབ་ཅིང་
125



མ་ཡིན་པས་ཀྱང་མ་ཁྱབ་ཏེ། ཚིག་རྩུབ་སོགས་མི་དགེ་བ་རྣམས་རྣམ་སྨིན་གྱི་
རྒྱུ་ཡིན་ཡང་མཚུངས་ལྡན་གྱི་རྒྱུ་མ་ཡིན། མི་དགེ་བའི་སེམས་དང་སེམས་
བྱུང་ཐམས་ཅད་དེ་གཉིས་ཀ་ཡིན་པའི་ཕྱིར། མཚུངས་ལྡན་གྱི་རྒྱུ་ཡིན་ན་
རྣམ་སྨིན་གྱི་རྒྱུ་ཡིན་པས་མ་ཁྱབ་སྟེ། ཟག་མེད་ཀྱི་སེམས་སེམས་བྱུང་ཐམས་
ཅད་མཚུངས་ལྡན་གྱི་རྒྱུ་ཡིན་ཡང་རྣམ་སྨིན་གྱི་རྒྱུ་མ་ཡིན་པའི་ཕྱིར། རྣམ་
སྨིན་གྱི་རྒྱུ་ཡིན་ན་མི་དགེ་བ་ཡིན་པས་མ་ཁྱབ་སྟེ། དགེ་བ་ཟག་བཅས་རྣམ་
སྨིན་གྱི་རྒྱུ་ཡིན་པའི་ཕྱིར་རོ། །དེ་ལྟར་བཤད་པའི་རྣམ་སྨིན་གྱི་རྒྱུ་ནི་ཆོས་
ལུགས་པའི་བཤད་སྲོལ་ཡིན་ཏེ། བྱེ་མདོ་དང་གྲུབ་མཐའ་གོང་མའི་ཐུན་
མོང་བའི་ལུགས་ལྟར་བཞག་པ་ཡིན་ནོ། །
གསུམ་པ། རྐྱེན་བཤད་པ།
རང་འབྲས་ལ་ཕན་འདོགས་པའི་རྐྱེན་གྱི་རྣམ་པར་གནས་པའི་ཆོས་དེ།
རྐྱེན་གྱི་མཚན་ཉིད། སྒྲ་བཤད་ནི། རང་གི་འབྲས་བུ་སྐྱེ་བ་ལ་ཕན་འདོགས་
པར་བྱེད་པའི་མཐུན་རྐྱེན་དུ་གྱུར་པའི་ཆོས་དེ་རྐྱེན་ཡིན་ཞེས་པའོ། །ཡང་ན་
གྲོགས་བྱེད་པ་རྐྱེན་གྱི་མཚན་ཉིད། རང་འབྲས་སྐྱེ་བ་ལ་མཐུན་པའི་གྲོགས་
བྱེད་པའི་དངོས་པོ་ལ་རྐྱེན་ཡིན་ཞེས་པའོ། །རྐྱེན་དང་རྒྱུ་དང་དངོས་པོ་
གསུམ་དོན་གཅིག་ཡིན་ཏེ། དངོས་པོ་ཐམས་ཅད་རང་འབྲས་སྐྱེད་བྱེད་ཡིན་
པའི་ཆ་ནས་རྒྱུ་དང་། རང་འབྲས་སྐྱེ་བའི་མཐུན་རྐྱེན་ཡིན་པའི་ཆ་ནས་རྐྱེན་
དུ་བཞག་པ་ཡིན་ནོ། །མཚན་ཉིད་དེ་གཞི་ལ་སྦྱར་ན། རང་འབྲས་བུམ་པ་སྐྱེ་
126



བ་ལ་ཕན་འདོགས་པའི་རྐྱེན་གྱི་རྣམ་པར་གནས་པའི་ཆོས་དེ་བུམ་པའི་རྐྱེན་
གྱི་མཚན་ཉིད། མཚན་གཞི་ནི། བུམ་པའི་ཉེར་ལེན་དང་བུམ་པ་སྐྱེད་པའི་
བྱེད་རྩོལ་ལྟ་བུའོ། །རྐྱེན་ལ་དབྱེ་ན། རྒྱུའི་རྐྱེན། དམིགས་པའི་རྐྱེན། བདག་
པོའི་རྐྱེན། དེ་མ་ཐག་རྐྱེན་དང་བཞི་ཡོད་དོ། ། ་
(དང་པོ)རྒྱུའི་རྐྱེན་བཤད་པ།
རང་འབྲས་སྐྱེ་བའི་གྲོགས་བྱེད་པའི་རྒྱུ་དེ། རྒྱུའི་རྐྱེན་གྱི་མཚན་ཉིད།
རྒྱུའི་རྐྱེན་དང་རྒྱུ་གཉིས་དོན་གཅིག བྱེ་སྨྲ་བས་རྟག་པ་རྣམས་བྱེད་རྒྱུ་
དངོས་དང་རྒྱུའི་རྐྱེན་ནི་རྒྱུ་དངོས་སུ་འདོད་དེ། མཛོད་ལས། རྒྱུ་ཞེས་བྱ་བ་
རྒྱུ་ལྔ་ཡིན། །ཞེས་རྒྱུའི་རྐྱེན་ནི་བྱེད་རྒྱུ་མ་གཏོགས་པའི་རྒྱུ་ལྔ་བོ་དང་། བྱེད་
རྒྱུ་བདག་རྐྱེན་ཡིན་ཞེས་གསུངས་ཀྱང་། འདིར་བྱེད་རྒྱུ་ལ་ཡང་དངོས་པོས་
ཁྱབ་ཕྱིར་རྒྱུ་དྲུག་པོ་རྒྱུའི་རྐྱེན་ཡིན་ནོ། །གཞི་ལ་སྦྱར་ན། རང་འབྲས་བུམ་པ་
སྐྱེ་བར་གྲོགས་བྱེད་པའི་རྒྱུ་དེ། བུམ་པའི་རྒྱུའི་རྐྱེན་གྱི་མཚན་ཉིད། བུམ་
པའི་རྒྱུའི་རྐྱེན་ནི་བུམ་པའི་རྒྱུར་གྱུར་པ་ཐམས་ཅད་ཡིན་ལ། དེ་བཞིན་དུ་
གཟུགས་དང་། ཤེས་པ་དང་། ལྡན་མིན་འདུ་བྱེད་ཐམས་ཅད་ལ་འདྲ། མིག་
ཤེས་སྐྱེད་བྱེད་ཀྱི་དབང་པོ་དང་། དེའི་དམིགས་རྐྱེན་དང་། དེའི་དེ་མ་ཐག་
རྐྱེན་ཐམས་ཅད་མིག་ཤེས་ཀྱི་རྒྱུའི་རྐྱེན་ཡིན་ནོ། །བུམ་པའི་རྒྱུའི་རྐྱེན་ཡིན་ན་
རྒྱུའི་རྐྱེན་ཡིན་པས་ཁྱབ་ཀྱང་། རྒྱུའི་རྐྱེན་ཡིན་ན་བུམ་པའི་རྒྱུའི་རྐྱེན་ཡིན་
པས་མ་ཁྱབ་སྟེ། ཀ་བ་རྒྱུའི་རྐྱེན་ཡིན་པ་གང་ཞིག དེ་བུམ་པའི་རྒྱུའི་རྐྱེན་མ་
ཡིན་པའི་ཕྱིར། དང་པོ་གྲུབ་སྟེ། རང་འབྲས་ཀ་བའི་རྒྱུན་ཕྱི་མ་དང་རང་
127



འབྲས་ཚད་མའི་རྒྱུའི་རྐྱེན་ཡིན་པའི་ཕྱིར། གཉིས་པ་གྲུབ་སྟེ། དེ་བུམ་པ་སྐྱེ་
བ་ལ་ཕན་འདོགས་པའི་མཐུན་རྐྱེན་མ་ཡིན་པའི་ཕྱིར་རོ། །
(གཉིས་པ） དམིགས་རྐྱེན་བཤད་པ།
རང་འབྲས་ཤེས་པ་ཕྱི་མ་རང་གི་རྣམ་ལྡན་དུ་གཙོ་བོར་སྐྱེད་པའི་རྐྱེན་
དེ། དམིགས་རྐྱེན་གྱི་མཚན་ཉིད། སྒྲ་བཤད་ནི། རང་གི་འབྲས་བུར་གྱུར་
པའི་རང་འཛིན་གྱི་ཤེས་པ་ཕྱི་མ་ཡུལ་རང་རང་གི་ཕྱི་ལོགས་སུ་བྱུང་བ་དེ་་་་
དོན་རང་ཉིད་ཀྱི་རྣམ་པ་ཅན་དུ་སྐྱེད་པར་བྱེད་པའི་རྐྱེན་དེ་ཡིན་ཞེས་་་་་་་
པའོ། །དམིགས་རྐྱེན་དང་། གཟུང་དོན་དང་། དངོས་པོ་རྣམས་དོན་གཅིག་
ཡིན་ཏེ། དངོས་པོ་ལ་རང་འབྲས་ཀྱི་ཤེས་པ་ཞིག་ཡུལ་གྱི་རྣམ་ལྡན་དུ་སྐྱེད་
པའི་རྐྱེན་ཞིག་མ་ཡིན་པ་མེད་ལ། རང་འབྲས་ཤེས་པ་ཡུལ་གྱི་རྣམ་ལྡན་དུ་
སྐྱེད་པའི་རྐྱེན་ཡིན་ན་དངོས་པོ་ཡིན་དགོས་སོ། །གཞི་ལ་སྦྱར་ན། སྔོ་འཛིན་
དབང་མངོན་སྔོན་པོའི་རྣམ་ལྡན་དུ་གཙོ་བོར་སྐྱེད་བྱེད་ཀྱི་རྐྱེན་དེ། སྔོ་
འཛིན་དབང་མངོན་གྱི་དམིགས་རྐྱེན་གྱི་མཚན་ཉིད། མཚན་གཞི་ནི་སྔོན་
པོ་དེའོ། །སྔོ་འཛིན་དབང་མངོན་གྱི་སྔ་ལོགས་སུ་བྱུང་བའི་ཕྱི་དོན་གྱི་སྔོན་
པོ་དེ། སྔོ་འཛིན་དབང་མངོན་གྱི་དམིགས་རྐྱེན་ཡིན་ཏེ། དེ་སྔོ་འཛིན་དབང་
མངོན་དེ་ཡུལ་སྔོན་པོའི་རྣམ་ལྡན་དུ་སྐྱེད་པའི་རྐྱེན་ཡིན་པའི་ཕྱིར། དེར་
ཐལ། སྔོན་པོའི་རྣམ་པ་ཞེས་པ་ནི། སྔོ་འཛིན་མིག་ཤེས་དེ་སྔོན་པོའི་རྣམ་པ་
རུ་གསལ་བའི་ངོ་བོར་སྐྱེས་པ་དེ་ཡིན་པ་གང་ཞིག དེ་ནི་དེ་ལྟར་སྔོ་འཛིན་
མིག་ཤེས་དེ་གསལ་བའི་ངོ་བོའི་སྔོན་པོའི་རྣམ་པ་རུ་སྐྱེད་པར་བྱེད་པའི་་་་་་
128



རྐྱེན་ཡིན་པའི་ཕྱིར། སྔོ་འཛིན་མིག་ཤེས་སྔོན་པོའི་རྣམ་པ་སྐྱེས་པ་ནི། །
དཔེར་ན། ཤེལ་དེ་ཚོན་སྔོན་པོའི་སྟེང་དུ་བཞག་ན་སྔོན་པོའི་རྣམ་པ་རུ་
སྣང་། ཚོན་དམར་པོའི་སྟེང་དུ་བཞག་ན་དམར་པོའི་རྣམ་པར་སྣང་བ་
བཞིན། སྔོ་འཛིན་མིག་ཤེས་དེ་ཡུལ་སྔོན་པོའི་སྟེང་དུ་ཁྱབ་པ་ན། སྔོ་འཛིན་
མིག་ཤེས་ཀྱི་གཟུང་ཆ་དེ་ཡུལ་སྔོན་པོ་དེའི་རྐྱེན་གྱིས་གསལ་བའི་རང་བཞིན་
གྱི་སྔོན་པོའི་རྣམ་པ་རུ་སྐྱེས་པ་ཡིན་ནོ། །དེ་བཞིན་དུ་དངོས་པོ་སྣང་ཡུལ་དུ་
འཛིན་པའི་བློ་ཐམས་ཅད་ཀྱི་རང་རང་གི་སྔ་ལོགས་སུ་བྱུང་བའི་དམིགས་་་་་
ཡུལ་དེ་རང་རང་གི་དམིགས་རྐྱེན་ཡིན་ནོ། །དམིགས་རྐྱེན་ཞེས་པ་ནི། བློ་
དེའི་དམིགས་པ་ཡང་ཡིན། བློ་དེ་ཡུལ་གྱི་རྣམ་ལྡན་དུ་སྐྱེད་པར་བྱེད་པའི་རྒྱུ་
ཡང་ཡིན་པའི་གཞི་མཐུན་དེ་ཡིན་པ་གང་ཞིག རྟོག་མེད་ཀྱི་བློ་རྣམས་རང་
རང་གི་སྔ་ལོགས་སུ་བྱུང་བའི་དམིགས་ཡུལ་གྱི་དངོས་པོ་ཐམས་ཅད་དེ་འདྲ་
ཡིན་པའི་ཕྱིར་རོ། །རྟོག་བཅས་ཀྱི་བློ་རྣམས་ལ་དམིགས་པ་ཡོད་ཀྱང་
དམིགས་རྐྱེན་མེད་དེ། རྟོག་བཅས་རྣམས་ནི་ཡུལ་ཉེ་བར་གནས་པའི་རྐྱེན་
མེད་ཀྱང་བརྡ་དྲན་སོགས་ལས་སྐྱེས་པས་ན་དམིགས་རྐྱེན་གྱིས་བསྐྱེད་པ་མ་
ཡོན་ནོ། །དཔེར་ན། ནམ་མཁའ་འཛིན་པའི་རྟོག་པ་ལ་དམིགས་པ་ཡོད་
ཀྱང་དམིགས་རྐྱེན་མེད་དེ། དེའི་དམིགས་པ་ནམ་མཁའ་ཡིན་ལ། ནམ་
མཁའ་དེ་ནམ་མཁའ་འཛིན་པའི་རྟོག་པ་དེ་ནམ་མཁའི་རྣམ་ལྡན་དུ་སྐྱེད་་་་
པའི་རྒྱུ་མ་ཡིན་ནོ། །དེས་ན་བློ་དེའི་དམིགས་པ་ཡིན་ན་བློ་དེའི་དམིགས་
རྐྱེན་ཡིན་པས་མ་ཁྱབ་བོ། །སྤྱིར་ཚུར་མཐོང་མངོན་སུམ་ལ་རང་གི་གཟུང་
129



དོན་གྱི་རྣམ་པ་ཤར་བ་ལྟ་བུ་ཡུལ་གྱི་སྟོབས་ཀྱིས་ཤར་བའི་རྣམ་པ་དང་།
རྟོག་པ་ལ་ཡུལ་གྱི་རྣམ་པ་ཤར་བ་ལྟ་བུ་བག་ཆགས་ཀྱི་སྟོབས་ཀྱིས་ཤར་བའི་
རྣམ་པ་ཡིན་པར་མཁས་གྲུབ་སྨྲ་བའི་ཉི་མས་གསུངས། འོ་ན་ནམ་མཁའ་
འཛིན་པའི་རྟོག་པ་དེ་ནམ་མཁའི་རྣམ་ལྡན་དུ་སྐྱེ་བ་དེ་རྒྱུ་གང་ལས་བྱུང་ཞེ་
ན། དེའི་རྒྱུ་ཡོད་དེ། ནམ་མཁའི་མཚན་ཉིད་ཐོབ་པ་དང་སྔར་ནམ་མཁའ་
སྣང་བའི་བག་ཆགས་ཀྱི་རྒྱུ་ལས་བྱུང་བ་ཡིན་ནོ། །
དེ་ལྟར་མིག་ཤེས་ལ་གཟུགས་གསལ་བ་དང༌། རྣ་ཤེས་ལ་སྒྲ་གསལ་བ།
ཡིད་ཤེས་ལ་འདུས་བྱས་མི་རྟག་པ་དང་རི་བོང་གི་རྭ་ལ་སོགས་པ་གང་དང་
གང་གསལ་ན། གསལ་བའི་ཆ་དེ་ནི་རང་འཛིན་ཤེས་པ་དེ་ཡུལ་གྱི་རྣམ་ལྡན་
དུ་སྐྱེས་པ་དེ་ཉིད་ཡིན་ཏེ། ཡུལ་རང་གི་ངོ་བོ་དེ་ལྟར་གསལ་བ་ནི་མ་ཡིན་
ནོ། །བུམ་འཛིན་མིག་ཤེས་བུམ་པའི་རྣམ་ལྡན་དུ་སྐྱེས་པ་དེ། བུམ་འཛིན་
མིག་ཤེས་ལ་བུམ་པ་ལྟར་དབྱིབས་དང་ཁ་དོག་སོགས་མེད་ཀྱང་། བུམ་
འཛིན་མིག་ཤེས་དེ་བུམ་པའི་སྟེང་དུ་ཕར་ཁྱབ་པ་ན། བུམ་པའི་རྐྱེན་ནམ་
བུམ་པའི་སྟོབས་ཀྱིས་བུམ་པའི་དབྱིབས་དང་ཁ་དོག་གི་རྣམ་པ་ཤར་བ་ཡིན་
ནོ། །དེ་ནི་མདོ་སྡེ་བ་དང་། མདོ་སྡེ་སྤྱོད་པའི་རང་རྒྱུད་པ་དང་ཐལ་འགྱུར་
བའི་ལུགས་ཡིན་ལ། སེམས་ཙམ་པ་དང་རྣལ་འབྱོར་སྤྱོད་པའི་རང་རྒྱུད་པ་
ནི་ཕྱི་དོན་ཁས་མི་ལེན་པས་དེའི་ལུགས་ཀྱི་དམིགས་རྐྱེན་ནི། དཔེར་ན།
བུམ་འཛིན་དབང་སྔོན་ཕྱི་མ་རྣམས་ཀྱི་སྔ་ལོགས་སུ་བྱུང་བའི་བུམ་འཛིན་་་་་
ཤེས་པའི་རྫས་ལས་གྲུབ་པའི་གསལ་བའི་ངོ་བོར་སྐྱེས་པའི་བུམ་པ་དེ་དང་།
130



བུམ་འཛིན་དབང་མངོན་གྱི་དེ་མ་ཐག་རྐྱེན་གྱི་སྟེང་གི་རང་འབྲས་ཤེས་པ་
ཕྱི་མ་ཡུལ་བུམ་པའི་རྣམ་ལྡན་དུ་སྐྱེད་པའི་ནུས་པ་ནི་བུམ་འཛིན་དབང་་་་་་
མངོན་གྱི་དམིགས་རྐྱེན་དུ་འདོད་དོ། །བྱེ་བྲག་སྨྲ་བ་ནི་དབང་པོས་ཡུལ་
འཛིན་པར་འདོད་པ་ཡིན་གྱི། མིག་ཤེས་ཀྱིས་ཡུལ་འཛིན་པར་མི་འདོད་
པས་བུམ་འཛིན་མིག་ཤེས་ལ་བུམ་པའི་རྣམ་པ་ཤར་བ་ཁས་མི་ལེན་པ་ཡིན་
ནོ། །མིག་ཤེས་ཀྱིས་ཡུལ་མི་འཛིན་པར་འདོད་པ་ལ་ཤེས་བྱེད་ཅི་ཡོད་ཅེ་ན།
མིག་ཤེས་ཀྱིས་གཟུགས་འཛིན་ན་རི་བོ་སོགས་ཀྱིས་བར་དུ་ཆོད་པའི་
གཟུགས་མཐོང་བར་འགྱུར་ཏེ། མིག་ཤེས་ནི་ཐོགས་མེད་ཡིན་པའི་ཕྱིར་རོ་
སྙམ་དུ་བསམས་ནས་མིག་དབང་གིས་གཟུགས་འཛིན་གྱི། མིག་ཤེས་ཀྱིས་
གཟུགས་འཛིན་པ་མ་ཡིན་ནོ། །ཞེས་འདོད་པ་ཡིན་ཏེ། མཛོད་ལས་ མིག་
གིས་གཟུགས་རྣམས་མཐོང་རྟེན་བཅས། །དེ་ལ་བརྟེན་པའི་རྣམ་ཤེས་མིན། །
གང་ཕྱིར་བར་དུ་ཆོད་པ་ཡི། །གཟུགས་ནི་མཐོང་བ་མིན་ཕྱིར་ལོ། །ཞེས་པ་
ལྟར་དུ་འདོད་པའི་ཕྱིར་རོ། །
（གསུམ་པ）བདག་རྐྱེན་བཤད་པ།
རང་འབྲས་རང་དབང་དུ་གཙོ་བོར་སྐྱེད་པའི་རྐྱེན་དེ། བདག་རྐྱེན་གྱི་
མཚན་ཉིད། རང་འབྲས་བུམ་པ་རང་དབང་དུ་སྐྱེད་པའི་རྐྱེན་དེ། བུམ་པའི་
བདག་རྐྱེན་གྱི་མཚན་ཉིད། མཚན་གཞི་ནི། བུམ་པའི་ཉེར་ལེན་དང་བུམ་
པའི་ལྷན་ཅིག་བྱེད་རྐྱེན་སོགས་བུམ་པའི་རྒྱུ་ཐམས་ཅད་ཡིན་ཏེ། བུམ་པའི་
རྒྱུ་རྣམས་བུམ་པ་སྐྱེད་བྱེད་ཡིན་པའི་ཆ་ནས་བུམ་པའི་རྒྱུ་དང་། བུམ་པ་
131



སྐྱེད་པ་དེ་རང་ལ་དབང་བའི་སྒོ་ནས་སྐྱེད་པའི་རྐྱེན་ཡིན་པའི་ཆ་ནས་བུམ་
པའི་བདག་རྐྱེན་དུ་བཞག་པ་ཡིན་ནོ། །དེས་དངོས་པོ་གཞན་ལ་རིགས་
འགྲེའོ། །རང་འབྲས་ཤེས་པ་ཡུལ་འཛིན་ནུས་སུ་རང་དབང་དུ་སྐྱེད་པའི་
རྐྱེན་དེ། ཤེས་པའི་བདག་རྐྱེན་གྱི་མཚན་ཉིད། མཚན་གཞི་ནི། བློ་རྣམས་ཀྱི་
རྟེན་དབང་པོ་དྲུག་དང་དེ་མ་ཐག་རྐྱེན་ལྟ་བུའོ། །མཚན་ཉིད་ཀྱི་དོན་ནི། །
རང་གི་འབྲས་བུ་ཤེས་པ་དེ་ཡུལ་འཛིན་ནུས་པ་ཅན་དུ་སྐྱེད་པ་དེ་རང་་་་་་
དབང་ཡོད་པའི་སྒོ་ནས་སྐྱེད་པའི་རྐྱེན་དེ་ཡིན་ཞེས་པའོ། །རང་འབྲས་སྔོ་
འཛིན་དབང་མངོན་ཡུལ་འཛིན་ནུས་སུ་རང་དབང་དུ་སྐྱེད་པར་བྱེད་པའི་
རྐྱེན་དེ། སྔོ་འཛིན་དབང་མངོན་གྱི་བདག་རྐྱེན་གྱི་མཚན་ཉིད། མཚན་གཞི་
ནི། སྔོ་འཛིན་དབང་མངོན་གྱི་ཐུན་མོང་མ་ཡིན་པའི་བདག་རྐྱེན་དུ་གྱུར་
པའི་མིག་དབང་དང་དེའི་ཐུན་མོང་བའི་བདག་རྐྱེན་དུ་གྱུར་པའི་ཡིད་་་་་་་
དབང་ལྟ་བུའོ། །མིག་དབང་ཆོས་ཅན། ཁྱོད་རང་འབྲས་སྔོ་འཛིན་མིག་ཤེས་
ཀྱི་བདག་རྐྱེན་ཡིན་ཏེ། མིག་དབང་དེ་ནི་རང་འབྲས་སྔོ་འཛིན་མིག་ཤེས་དེ་
ཡུལ་སྔོན་པོ་དེ་འཛིན་ནུས་པ་ཅན་དུ་རང་དབང་དུ་སྐྱེད་པའི་རྐྱེན་ཡིན་་་་་
པའི་ཕྱིར། དེས་ཁ་དོག་སྔོན་པོ་ཇི་ལྟ་བ་བཞིན་དུ་མཐོང་བ་དང་ཤེས་པའམ་
འཛིན་ནུས་པ་ཅན་དུ་སྐྱེ་བ་ནི་ཁྱོད་ལ་རག་ལས་པ་ཡིན་པའི་ཕྱིར་རོ། །
(བཞི་བ) དེ་མ་ཐག་རྐྱེན་བཤད་པ།
རང་འབྲས་ཤེས་པ་གསལ་རིག་ཏུ་གཙོ་བོར་སྐྱེད་པའི་རྐྱེན་དེ། དེ་མ་
ཐག་རྐྱེན་གྱི་མཚན་ཉིད། སྒྲ་བཤད་ནི། རང་གི་འབྲས་བུ་ཤེས་པ་དེ་ཡུལ་
132



གསལ་བའི་རང་བཞིན་ཅན་གྱི་གསལ་རིག་ཏུ་གཙོ་བོར་སྐྱེད་པར་བྱེད་པའི་
རྐྱེན་ནམ་རྒྱུ་ཡིན་ཞེས་པའོ། །མཚན་གཞི་ནི། ཤེས་པ་ཐམས་ཅད་དོ། །ཡང་
ན་ཤེས་པ་དེའི་སྔ་ལོགས་སུ་བྱུང་བའི་ཤེས་པ་ལྟ་བུའོ། །མཚན་ཉིད་དེ་གཞི་
ལ་སྦྱར་ན། སྔོ་འཛིན་མིག་ཤེས་གསལ་རིག་ཏུ་གཙོ་བོར་སྐྱེད་པའི་རྐྱེན་དེ། །
སྔོ་འཛིན་མིག་ཤེས་ཀྱི་དེ་མ་ཐག་རྐྱེན་གྱི་མཚན་ཉིད། མཚན་གཞི་ནི། སྔོ་
འཛིན་མིག་ཤེས་ཀྱི་རྒྱུར་གྱུར་པའི་ཡིད་ཤེས་ལྟ་བུའོ། །དེ་བཞིན་དུ་མིག་ཤེས་
སྐར་ཅིག་དང་པོ་དེ་མིག་ཤེས་སྐད་ཅིག་གཉིས་པའི་དེ་མ་ཐག་རྐྱེན་ཡིན་པ་
དང་། ཀ་བ་འཛིན་པའི་མིག་ཤེས་ཀྱི་སྔ་ལོགས་སུ་བྱུང་བའི་རང་གི་རྒྱུར་
གྱུར་པའི་བུམ་པ་འཛིན་པའི་མིག་ཤེས་དེ་ཀ་བ་འཛིན་པའི་མིག་ཤེས་ཀྱི་དེ་
མ་ཐག་རྐྱེན་ཡིན་ནོ། །སྔོ་འཛིན་མིག་ཤེས་ཀྱི་སྔ་ལོགས་སུ་བྱུང་བའི་ཁྲ་
འཛིན་མིག་ཤེས་ཆོས་ཅན། སྔོ་འཛིན་མིག་ཤེས་ཀྱི་དེ་མ་ཐག་རྐྱེན་ཡིན་ཏེ།
སྤྱིར་དེ་མ་ཐག་རྐྱེན་ཞེས་པ་རང་འབྲས་ཤེས་པ་དེ་གསལ་བའི་རང་བཞིན་
གྱི་གསལ་རིག་ཏུ་སྐྱེད་པའི་རྒྱུ་ཞིག་ཡིན་པ་གང་ཞིག རང་འབྲས་ཤེས་པ་
དེ་གསལ་རིག་ཏུ་སྐྱེད་ཐུབ་པ་ཞིག་ལ་ནི་འབྲས་བུ་རང་དང་འདྲ་བའི་་་་་་
གསལ་རིག་ཅིག་གིས་སྐྱེད་ནུས་ཀྱི། རང་དང་མི་འདྲ་ཞིང་མི་གསལ་བ་ཞིག་
གིས་སྐྱེད་མི་ནུས་ཀྱང་། སྔོ་འཛིན་མིག་ཤེས་ཀྱི་སྔ་ལོགས་ཀྱི་ཁྲ་འཛིན་མིག་
ཤེས་ནི་དེ་དང་། གསལ་རིག་ཡིན་པ་ལ་འདྲ་བ་ཡང་ཡིན། དེས་དེ་གསལ་
རིག་ཏུ་སྐྱེད་པར་བྱེད་པ་ཡང་ཡིན་པའི་ཕྱིར་རོ། །
བྱེ་སྨྲ་བས་ཤེས་པ་ཡིན་ན་དེ་མ་ཐག་རྐྱེན་ཡིན་པས་མ་ཁྱབ་སྟེ། ཤེས་པ་



སྐད་ཅིག་ཐ་མ་དེ་དེ་མ་ཐག་རྐྱེན་མ་ཡིན་པའི་ཕྱིར་ཏེ། དེ་རྒྱུན་འཆད་ཀ་མ་
ཡིན་པས། ཤེས་པ་སྐད་ཅིག་ཕྱི་མ་མི་སྐྱེད་པའི་ཕྱིར་ཞེས་འདོད་དོ། །གཞན་
ཡང་དེ་མ་ཐག་རྐྱེན་གྱི་མཚན་ཉིད་དང་སྒྲ་བཤད་ལ། སྡེ་བདུན་རྒྱན་ལས།
དེ་མ་ཐག་པའི་རྐྱེན་ནི་ཤེས་པ་གཞན་གྱིས་བར་མ་ཆོད་པའི་རང་གི་སྔ་་་་་་
ལོགས་ཀྱི་ཤེས་པ་གང་། རང་ཉིད་མྱོང་བའི་ངོ་བོར་སྐྱེད་བྱེད་གང་ཡིན་
པའོ། །དེ་ཡང་ཤེས་པ་གཞན་གྱིས་བར་མ་ཆོད་པའི་ཕྱིར་དེ་མ་ཐག་པ་ཞེས་
བྱ་ལ། རྒྱུ་ཡིན་པའི་ཕྱིར་རྐྱེན་ཞེས་བྱ་ཞིང་ཞེས་གསུངས་པ་གོང་དུ་བརྗོད་
པའི་དོན་དང་མཐུན་པར་སྣང་ངོ༌། །
དབང་ཤེས་དོན་མཐུན་ཡིན་ན་ཁྱོད་ཀྱི་རྐྱེན་གསུམ་ག་ཡོད་པས་ཁྱབ་
སྟེ། ཁྱོད་ཀྱི་བདག་རྐྱེན་དམིགས་རྐྱེན་དེ་མ་ཐག་རྐྱེན་ཡོད་པས་ཁྱབ་པའི་
ཕྱིར། དངོས་པོ་མངོན་སུམ་དུ་འཛིན་པའི་ཤེས་པ་ཡིན་ན་ཡང་དེ་ལྟར་རོ། །
ཤེས་པ་ཡིན་ན་ཁྱོད་ཀྱི་རྐྱེན་གཉིས་ཡོད་པས་ཁྱབ་སྟེ། བདག་རྐྱེན་དང་དེ་མ་
ཐག་རྐྱེན་གཉིས་མེད་པའི་ཤེས་པ་མེད་པའི་ཕྱིར། ཤེས་པ་ཡིན་ན་ཁྱོད་ཀྱི་
རྐྱེན་གསུམ་ག་ཡོད་པས་མ་ཁྱབ་སྟེ། དངོས་མེད་འཛིན་པའི་ཤེས་པ་དང་
རྟོག་བཅས་ཀྱི་ཤེས་པ་ལ་དམིགས་རྐྱེན་མེད་པའི་ཕྱིར། ཤེས་པ་ཡིན་ན་ཁྱོད་
ཀྱི་རྐྱེན་གསུམ་མེད་པས་མ་ཁྱབ་སྟེ། དངོས་པོ་མངོན་སུམ་དུ་འཛིན་པའི་
ཤེས་པ་ཡིན་ན་རྐྱེན་གསུམ་ག་ཡོད་པས་ཁྱབ་པའི་ཕྱིར་རོ། །
134



ས་བཅད་བདུན་པ། དངོས་པོ་ལ་རྒྱུ་འབྲས་གཉིས་སུ་
དབྱེ་བ་ལས་འབྲས་བུ་བཤད་པ།
དང་པོ། འབྲས་བུའི་མཚན་ཉིད་བཤད་པ།
བསྐྱེད་བྱ་འབྲས་བུའི་མཚན་ཉིད། སྒྲ་བཤད་ནི། རྒྱུ་དང་རྐྱེན་ཞིག་
གིས་གསར་དུ་བསྐྱེད་པར་བྱ་བའི་ཆོས་དེ་འབྲས་བུ་ཡིན་ཞེས་པའོ། །མཚན་
གཞི་ནི། བུམ་པ་དང་། ཤེས་རབ་ལྟ་བུ། བུམ་པ་ཆོས་ཅན། འབྲས་བུ་ཡིན་
ཏེ། བསྐྱེད་བྱ་ཡིན་པའི་ཕྱིར་ཏེ། རང་གི་རྒྱུར་གྱུར་པའི་འཇིམ་པའམ་གསེར་
སོགས་དང་། བཟོ་བ་བོའི་སྐྱེས་བུའི་རྩོལ་བའི་བསྐྱེད་བྱ་ཡིན་པའི་ཕྱིར།
ཤེས་རབ་ཀྱང་བསྐྱེད་བྱ་ཡིན་ཏེ། རང་རྒྱུ་ཐོས་པའི་བསྐྱེད་བྱ་ཡིན་པའི་ཕྱིར།
བུམ་པའི་བསྐྱེད་བྱ་བུམ་པའི་འབྲས་བུའི་མཚན་ཉིད། མཚན་གཞི་ནི། བུམ་
པའི་རྒྱུན་ཕྱི་མ་རྣམས་དང་བུམ་པའི་འབྲས་བུར་གྱུར་པའི་བུམ་འཛིན་ཚད་
མ་ལྟ་བུའོ། །དེ་དངོས་པོ་ཐམས་ཅད་ལ་རིགས་འགྲེའོ། །རྒྱུ་དང་། འབྲས་བུ་
དང་། རྐྱེན་དང་། དངོས་པོ་རྣམས་དོན་གཅིག་ཡིན་ནོ། །
གཉིས་པ། འབྲས་བུའི་དབྱེ་བ་བཤད་པ།
འབྲས་བུའི་དབྱེ་བ་ལ། དུས་ཀྱི་སྒོ་ནས་དངོས་འབྲས་དང་བརྒྱུད་
འབྲས་གཉིས་སུ་དབྱེ་བ་དང་། སྒྲས་བརྗོད་རིགས་ཀྱི་སྒོ་ནས་རྣམ་སྨིན་གྱི་
འབྲས་བུ་དང་། བདག་པོའི་འབྲས་བུ་དང་། རྒྱུ་མཐུན་གྱི་འབྲས་བུ་དང་།
135



སྐྱེས་བུ་བྱེད་པའི་འབྲས་བུ་དང་། བྲལ་བའི་འབྲས་བུ་དང་ལྔར་དབྱེ་བའོ། །
(དང་པོ)དངོས་འབྲས་དང་བརྒྱུད་འབྲས་གཉིས་སུ་དབྱེ་བ་བཤད་པ།
(གཅིག） དངོས་འབྲས་བཤད་པ། དངོས་སུ་བསྐྱེད་བྱ་དངོས་འབྲས་
ཀྱི་མཚན་ཉིད། སྒྲ་བཤད་ནི། རྒྱུ་དེས་རང་དང་རང་གི་འབྲས་བུའི་བར་དུ་
རྒྱུའི་རྒྱུན་གཞན་གྱིས་བར་མ་ཆོད་པར་དངོས་སུ་བསྐྱེད་པར་བྱ་བའི་ཆོས་དེ་
དངོས་འབྲས་ཡིན་ཞེས་པའོ། །མཚན་གཞི་ནི་བུམ་པ་ལྟ་བུ་ཡིན་ཏེ། དངོས་
པོ་ཐམས་ཅད་དངོས་འབྲས་ཡིན་པའི་ཕྱིར། དེར་ཐལ། དངོས་པོ་ཡིན་ན་
རང་གི་སྔ་ལོགས་དེ་མ་ཐག་ཏུ་བྱུང་བའི་རང་གི་རྒྱུ་དེས་དངོས་སུ་བསྐྱེད་པ་
ཞིག་མ་ཡིན་པ་མེད་པའི་ཕྱིར་རོ། །རྫ་བུམ་ཆོས་ཅན། དངོས་འབྲས་ཡིན་ཏེ།
ཁྱོད་རང་གི་སྔ་ལོགས་དེ་མ་ཐག་ཏུ་བྱུང་བའི་རང་གི་རྒྱུར་གྱུར་པའི་འཇིམ་
པ་དང་བྱེད་རྩོལ་གྱིས་བསྐྱེད་པ་ཡིན་པའི་ཕྱིར། རྫ་བུམ་གྱི་དངོས་འབྲས་
ཡོད་དེ། རྫ་བུམ་གྱི་དངོས་སུ་བསྐྱེད་བྱ་དེ་ཡིན་པའི་ཕྱིར་ཏེ། རྫ་བུམ་གྱི་ཕྱི་
ལོགས་དེ་མ་ཐག་ཏུ་བྱུང་བའི་རྫ་བུམ་འཛིན་པའི་ཚད་མ་ལྟ་བུ་དེ་ཡིན་པའི་
ཕྱིར། དེས་ན། བུམ་པ་ཁོ་རང་དངོས་འབྲས་ཡིན་ལ་ཁོའི་དངོས་འབྲས་ཀྱང་
ཡོད་པ་སོགས་དངོས་པོ་ཐམས་ཅད་ལ་རིགས་འགྲེའོ། །
(གཉིས）བརྒྱུད་འབྲས་བཤད་པ། བརྒྱུད་ནས་བསྐྱེད་བྱ་བརྒྱུད་འབྲས་
ཀྱི་མཚན་ཉིད། སྒྲ་བཤད་ནི། འབྲས་བུ་གང་ཡིན་ཡང་རང་གི་རྒྱུ་དེས་རང་
གི་འབྲས་བུ་དང་བར་དུ་རྒྱུ་གཞན་གྱིས་ཆོད་ཅིང་རྒྱུའི་རྒྱུན་གཞན་ལ་བརྒྱུད་
ནས་བསྐྱེད་པར་བྱ་བའི་ཆོས་དེ་བརྒྱུད་འབྲས་ཡིན་ཞེས་པའོ། །མཚན་གཞི་
136



ནི། བུམ་པ་ལྟ་བུ་སྟེ། དངོས་པོ་ཐམས་ཅད་བརྒྱུད་འབྲས་ཡིན་ནོ། །དངོས་
པོ་ཡིན་ན། རང་གི་སྔ་ལོགས་སུ་བྱུང་བའི་རང་གི་རྒྱུ་དེས་བརྒྱུད་ནས་བསྐྱེད་
པ་མ་ཡིན་པ་མེད་པའི་ཕྱིར། གཞི་ལ་སྦྱར་ན། བུམ་པའི་བརྒྱུད་ནས་བསྐྱེད་
བྱ་བུམ་པའི་བརྒྱུད་འབྲས་ཀྱི་མཚན་ཉིད། མཚན་གཞི་ནི། བུམ་པའི་ཕྱི་
ལོགས་སུ་བྱུང་བའི་ཕྱི་ལོགས་སུ་བྱུང་བའི་འབྲས་བུར་གྱུར་པའི་བུམ་འཛིན་
ཚད་མ་དང་བུམ་པའི་རྒྱུན་ལྟ་བུའོ། །
སྤྱིར་དངོས་འབྲས་དང་བརྒྱུད་འབྲས་གཉིས་ཡིན་ཁྱབ་མཉམ་ཡིན་་་་་
ཡང་། གཞི་གཅིག་གི་དངོས་འབྲས་དང་བརྒྱུད་འབྲས་གཉིས་འགལ་བ་ཡིན་
ཏེ། བུམ་པའི་དངོས་འབྲས་དང་བུམ་པའི་བརྒྱུད་འབྲས་གཉིས་འགལ་བ་
ཡིན་པའི་ཕྱིར། བུམ་པའི་དངོས་འབྲས་ཡིན་ན་བུམ་པའི་ཕྱི་ལོགས་དེ་མ་
ཐག་ཏུ་བྱུང་བ་ཡིན་པས་ཁྱབ། བུམ་པའི་ཕྱི་ལོགས་དེ་མ་ཐག་ཏུ་བྱུང་བ་
ཡིན་ན་བུམ་པའི་བརྒྱུད་འབྲས་མ་ཡིན་པས་ཁྱབ་པ་གང་ཞིག བུམ་པའི་
བརྒྱུད་འབྲས་ཡིན་ན་བུམ་པའི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བ་་་
ཡིན་པས་ཁྱབ། བུམ་པའི་ཕྱི་ལོགས་སུ་བྱུང་བའི་ཕྱི་ལོགས་སུ་བྱུང་བ་ཡིན་ན་
བུམ་པའི་དངོས་འབྲས་མ་ཡིན་པས་ཁྱབ་པའི་ཕྱིར་རོ། །
(གཉིས་པ） སྒྲས་བརྗོད་ཀྱི་དབྱེ་བ་བཤད་པ།
(གཅིག） རྣམ་སྨིན་གྱི་འབྲས་བུ་བཤད་པ། རང་རྒྱུ་དགེ་བ་ཟག་བཅས་
དང་མི་དགེ་བ་གང་རུང་གི་ནུས་པ་རིམ་གྱིས་སྨིན་པའི་རྒྱུ་ལས་རྩོལ་མེད་དུ་
བྱུང་བའི་མ་སྒྲིབ་ལུང་མ་བསྟན་གྱི་ཉེར་ཕུང་དེ་རྣམ་སྨིན་གྱི་མཚན་ཉིད།
137



རྣམ་སྨིན་དང་རྣམ་སྨིན་གྱི་འབྲས་བུ་གཉིས་དོན་གཅིག རྣམ་སྨིན་གྱི་
འབྲས་བུ་ཞེས་པ་ནི། དགེ་བའི་འབྲས་བུ་ཞེས་པ་ལྟ་བུའི་རྣམ་སྨིན་རྒྱུ་ལ་
བྱས་ནས་དེའི་འབྲས་བུ་ཞེས་བྱ་བ་མ་ཡིན་པར། རྣམ་སྨིན་ཡང་ཡིན།
འབྲས་བུ་ཡང་ཡིན་པས་རྣམ་སྨིན་གྱི་འབྲས་བུ་ཞེས་བརྗོད་པ་ཡིན་པའི་ཕྱིར་
རོ། །དེ་ཡང་ཡིན་ཏེ། མཛོད་ལས། རྣམ་སྨིན་ལུང་དུ་མ་བསྟན་ཆོས། །སེམས་
ཅན་བརྗོད་ལུང་བསྟན་ཕྱིས་བྱུང་། །ཞེས་གསུངས་ཏེ། དགེ་བ་དང་མི་དགེ་
བ་ཐམས་ཅད་རྣམ་སྨིན་མ་ཡིན་པས། དེ་རྣམ་སྨིན་ཡིན་པ་གཅོད་པའི་ཕྱིར་
དུ་རྣམ་སྨིན་ནི་ལུང་མ་བསྟན་དང་། ལུང་མ་བསྟན་གྱི་ཉོན་མོངས་པ་ཐམས་
ཅད་ཀྱང་རྣམ་སྨིན་མ་ཡིན་པས་དེ་གཅོད་པའི་ཕྱིར་དུ་མ་སྒྲིབ་ལུང་མ་་་་་་་
བསྟན་དང་། དེ་ཡང་ཕྱི་རོལ་གྱི་དངོས་པོ་ཐམས་ཅད་མ་སྒྲིབ་ལུང་མ་བསྟན་
ཡིན་པས་དེ་གཅོད་ཕྱིར་རྣམ་སྨིན་ནི་སེམས་ཅན་དུ་བརྗོད་པའི་གཞི་ལ་ཡོད་
པ་སྟེ། གང་ཟག་གི་གདགས་གཞིར་གྱུར་པའམ་སེམས་ཅན་གྱི་རྒྱུད་ཀྱིས
བསྡུས་པ་ཡིན་པར་བསྟན། དེ་ཙམ་དུ་བྱས་ན་ཟས་ཀྱིས་རྒྱས་བྱུང་གི་ཆར་
གྱུར་པའི་གཟུགས་ཕུང་ཡང་མ་སྒྲིབ་ལུང་མ་བསྟན་དང་སེམས་ཅན་གྱི་རྒྱུད་
ཀྱིས་བསྡུས་པ་ཡིན་ཡང་རྣམ་སྨིན་མ་ཡིན་པས་རྣམ་སྨིན་ནི་རང་རྒྱུ་ལུང་་་་་
བསྟན་པ་ལས་བྱུང་བ་ཡིན་པ་བསྟན དེ་ཡང་འདོད་པའི་རྟེན་ལ་བསམ་
གཏན་གྱི་སྙོམས་འཇུག་གྲུབ་པ་ན་སྙོམས་འཇུག་གི་དབང་གིས་འགྲུབ་པའི་
གོང་སའི་གཟུགས་ཕུང་ཏིང་འཛིན་གྱིས་རྒྱས་བྱུང་དེ་ཡང་ངོ་བོ་མ་སྒྲིབ་ལུང་
མ་བསྟན་དང་། སེམས་ཅན་གྱི་རྒྱུད་ཀྱིས་བསྡུས་པ་དང་། རང་རྒྱུ་བསམ་
138



གཏན་གྱི་སྙོམས་འཇུག་ལས་བྱུང་བ་ཡིན་པས་ལུང་བསྟན་པ་ལས་བྱུང་་་་་་
ཡིན་ཡང་རྣམ་སྨིན་མ་ཡིན་པས་དེ་གཅོད་པའི་ཕྱིར།
རྣམ་སྨིན་ནི། རང་རྒྱུའི་དེ་མ་ཐག་ཏུ་བྱུང་བ་མ་ཡིན་པར། རྒྱུའི་ནུས་པ་
སྨིན་ཟིན་པའི་ཕྱིས་སུ་ས་ཐ་མི་དད་པར་བྱུང་བ་ཞིག་ཡིན་པར་བསྟན་ཏོ། །
དཔེར་ན། སྐྱེས་བུའི་རྩོལ་བས་བཟོ་མི་དགོས་པར་རྒྱུ་ཡུངས་འབྲུ་ས་འོག་ཏུ་
རང་ཤུགས་ཀྱིས་སྨིན་པ་ལས་ཡུངས་མ་དང་། ལོ་མ་དང་། མདོག་དབྱིབས་
སོགས་རྒྱུ་དང་རིགས་མི་འདྲ་བ་སྣ་ཚོགས་སྐྱེ་བ་བཞིན་དུ། ཟག་བཅས་ཀྱི་
དགེ་མི་དགེ་དང་དེའི་ལས་ཀྱི་ནུས་པ་ཡོངས་སུ་སྨིན་པ་ན་དེ་ལས་འབྲས་བུ་
ཇི་འདྲ་ཡིན་པ་དེ་འདྲར་སྐྱེད་པའི་རྩོལ་བ་མི་དགོས་པར་རང་ཤུགས་ཀྱིས་
རྒྱུ་དང་རིགས་མི་འདྲ་བའི་ཉེར་ཕུང་དང་། དེའི་ཁྱད་པར་གཟུགས་དང་
ཚོར་བ་བདེ་སྡུག་བཏང་སྙོམས་སོགས་སྣ་ཚོགས་པ་སྐྱེ་བ་ལྟ་བུ་ཡིན་ནོ། །
ཟག་བཅས་ཉེར་ལེན་གྱི་ཕུང་བོ་ཆོས་ཅན། ཁྱོད་ལ་རྣམ་སྨིན་གྱི་འབྲས་བུ་
ཞེས་བརྗོད་པའི་རྒྱུ་མཚན་ཡོད་དེ། རྣམ་སྨིན་གྱི་རྒྱུ་ལུང་དུ་བསྟན་པ་ལས་
རྣམ་སྨིན་གྱི་འབྲས་བུ་ལུང་མ་བསྟན་གྱི་ངོ་བོར་མི་འདྲ་བར་སྨིན་པས་ན་དེ་
ལྟར་བརྗོད་པའི་ཕྱིར། རྣམ་སྨིན་གྱི་རྒྱུའི་འབྲས་བུ་ཡིན་ན་རྣམ་སྨིན་ཡིན་
པས་མ་ཁྱབ་སྟེ། འཁོར་བའི་ཕྱི་སྣོད་ཐམས་ཅད་རྣམ་སྨིན་གྱི་རྒྱུའི་འབྲས་བུ་
ཡིན་ཡང་། རྣམ་སྨིན་མ་ཡིན་པའི་ཕྱིར། དང་པོ་གྲུབ་སྟེ། ཕྱི་སྣོད་རྣམས་
རྣམ་སྨིན་གྱི་རྒྱུའི་བདག་འབྲས་ཡིན་པའི་ཕྱིར།
(གཉིས）བདག་པོའི་འབྲས་བུ་བཤད་པ། རང་གི་རྒྱུ་དེས་རང་དབང་
139



དུ་སྐྱེད་པའི་ཆོས་དེ་བདག་འབྲས་ཀྱི་མཚན་ཉིད། སྒྲ་བཤད་ནི། རང་གི་རྒྱུ་
ཚོགས་དེས་རང་ལས་གཞན་ལ་ལྟོས་མི་དགོས་པར་རང་དབང་དུ་སྐྱེད་པའི་
འབྲས་བུའི་ཆོས་དེ་བདག་འབྲས་ཡིན་ཞེས་པའོ། །མཚན་གཞི་ནི། བུམ་པ་
ལྟ་བུ། བདག་འབྲས་དང་དངོས་པོ་གཉིས་དོན་གཅིག མ་དག་པའི་སྣོད་
ཀྱི་འཇིག་རྟེན་གྱི་དངོས་པོ་ཐམས་ཅད་བདག་འབྲས་ཡིན་ནོ། །
(གསུམ） རྒྱུ་མཐུན་གྱི་འབྲས་བུ་བཤད་པ། རང་གི་རྒྱུ་དང་རིགས་འདྲ་
བའི་འབྲས་བུ་དེ། རྒྱུ་མཐུན་གྱི་འབྲས་བུའི་མཚན་ཉིད། སྒྲ་བཤད་ནི། རང་
གི་རྒྱུ་དང་ལྡོག་པའམ་རྣམ་པ་རིགས་འདྲ་བ་དང་། ཡང་ན་རང་གི་རྒྱུ་དང་
ས་གཅིག་པའི་ཉོན་མོངས་ཙམ་དུ་རིགས་འདྲའི་འབྲས་བུ་ཡིན་ཞེས་པའོ། །
འདི་ནི་སྐལ་མཉམ་གྱི་རྒྱུ་དང་ཀུན་འགྲོའི་རྒྱུ་གཉིས་ཀྱི་འབྲས་བུ་ཡིན་ནོ། ༈
མཚན་གཞི་ནི་བུམ་པ་ལྟ་བུ། བུམ་པ་ཆོས་ཅན། རྒྱུ་མཐུན་གྱི་འབྲས་བུ་ཡིན་
ཏེ། བུམ་པ་སྐད་ཅིག་དང་པོའི་རྒྱུ་མཐུན་གྱི་འབྲས་བུ་ཡིན་པའི་ཕྱིར། དེའི་
སྐལ་མཉམ་གྱི་འབྲས་བུ་ཡིན་ཏེ། དེ་གཉིས་ལྡོག་པ་རིགས་འདྲ་བ་ཡིན་པ་
གང་ཞིག རྒྱུ་འབྲས་ཡིན་པའི་ཕྱིར། བུམ་པ་ཆོས་ཅན། ཁྱོད་ཁྱོད་ཀྱི་རྒྱུར་
གྱུར་པའི་རྩོལ་བའི་རྒྱུ་མཐུན་གྱི་འབྲས་བུ་མ་ཡིན་ཏེ། བུམ་པ་དང་དེའི་རྒྱུར་
གྱུར་པའི་རྩོལ་བ་གཉིས་ཉོན་མོངས་ཅན་མ་ཡིན་པས་ཁྱོད་དེའི་ཀུན་འགྲོའི་
འབྲས་བུ་མ་ཡིན་པ་གང་ཞིག དེ་གཉིས་ལྡོག་པ་རིགས་མི་འདྲ་བས་ཁྱོད་
དེའི་སྐལ་མཉམ་གྱི་འབྲས་བུ་མ་ཡིན་པའི་ཕྱིར། དངོས་པོ་ཡིན་ན་རྒྱུ་མཐུན་
གྱི་འབྲས་བུ་ཡིན་པས་མ་ཁྱབ་སྟེ། གསར་དུ་གྲུབ་མ་ཐག་པའི་བུམ་པ་སྐད་
140



ཅིག་དང་པོ་དེ་དངོས་པོ་ཡིན་ཡང་། རྒྱུ་མཐུན་གྱི་འབྲས་བུ་མ་ཡིན་པའི་
ཕྱིར། ཟུར་ཕྱི་མ་དེར་ཐལ། རང་དང་རིགས་འདྲ་བའི་རྒྱུའི་འབྲས་བུ་མ་
ཡིན་པའི་ཕྱིར་རོ། །
(བཞི） སྐྱེས་བུའི་བྱེད་པའི་འབྲས་བུ་བཤད་པ། མཛོད་ལས། གང་གི་
སྟོབས་ཀྱིས་གང་སྐྱེས་པའི། །འབྲས་དེ་སྐྱེས་བུ་བྱེད་ལས་སྐྱེས། །ཞེས་
གསུངས་པ་ལྟར་རྒྱུ་གང་གི་སྟོབས་ཀྱིས་འབྲས་བུ་གང་སྐྱེས་པའི་འབྲས་བུ་དེ།
སྐྱེས་བུའི་བྱེད་འབྲས་ཀྱི་མཚན་ཉིད། མཚན་གཞི་ནི་བུམ་པ་ལྟ་བུ། བུམ་པ་
ཆོས་ཅན། ཁྱོད་ལ་སྐྱེས་བུའི་བྱེད་འབྲས་ཞེས་བརྗོད་པའི་རྒྱུ་མཚན་ཡོད་དེ།
སྐྱེས་བུས་ལས་བྱེད་པ་ལྟར་རྒྱུ་རྐྱེན་ཚོགས་པས་བསྐྱེད་པས་ན་དེ་ལྟར་དུ་་་་༌་
བརྗོད་པའི་ཕྱིར། སྐྱེས་བུའི་བྱེད་འབྲས་དང་། བདག་འབྲས་དང་། དངོས་
པོ་རྣམས་དོན་གཅིག དེ་བས་འདུས་བྱས་ཡིན་ན། སྐྱེས་བུའི་བྱེད་འབྲས་
དང་བདག་འབྲས་གཉིས་ཀ་ཡིན་པས་ཁྱབ་བོ། །དངོས་པོ་ཐམས་ཅད་སྐྱེས་
བུས་བྱས་ནས་འགྲུབ་པ་ལྟར་རང་གི་རྒྱུ་དེའི་སྟོབས་ཀྱིས་སྐྱེས་པ་ཡིན་པའི་
ཆ་ནས་སྐྱེས་བུའི་བྱེད་འབྲས་དང་། བདག་པོས་རང་གི་བྱ་བ་རང་དབང་དུ་
བྱེད་པ་བཞིན་རང་གི་རྒྱུ་དེས་རང་དབང་དུ་བསྐྱེད་པ་ཡིན་པའི་ཆ་ནས་་་་་
བདག་འབྲས། འབྲས་བུ་དེ་དག་གི་ནང་ནས་རང་གི་རྒྱུ་དང་རིགས་འདྲ་བ་
དེ་རྒྱུ་མཐུན་གྱི་འབྲས་བུ་དང་། རྣམ་སྨིན་ཡིན་པ་དེ་རྣམ་སྨིན་གྱི་འབྲས་བུ་
ལ་བྱེ་བྲག་ཏུ་བཞག་པ་ཡིན་ནོ། །
(ལྔ） བྲལ་བའི་འབྲས་བུ་བཤད་པ།
141



འབྲས་བུའི་བརྡར་བཏགས་པ་གང་ཞིག བློ་ཤེས་རབ་ཀྱི་སྟོབས་ཀྱིས་
རང་གི་སྤང་བྱ་ཟད་པ་དེ། བྲལ་འབྲས་ཀྱི་མཚན་ཉིད། སྒྲ་བཤད་ནི། བློ་
ཤེས་རབ་སྟེ་བདག་མེད་རྟོགས་པའི་ཤེས་རབ་ཀྱིས་རང་གི་ངོས་སྐལ་གྱི་སྤང་
བྱ་ཅི་རིགས་ཟད་པའམ་སྤང་བའི་ཆ་དེ་བྲལ་འབྲས་ཡིན་ཞེས་པའོ། །དེ་ཡང་
ཡིན་ཏེ། མཛོད་ལས། ཁྲལ་བ་བློ་ཡི་ཟད་པའོ། །ཞེས་གསུངས་པའི་ཕྱིར།
མཚན་གཞི་ནི། སོ་སོར་བརྟགས་འགོག་གང་ཡིན་པ་ཐམས་ཅད་དོ། །བྲལ་
འབྲས་ཡིན་ན། འབྲས་བུ་མ་ཡིན་པས་ཁྱབ་སྟེ། དེ་ཡིན་ན་རྟག་པ་ཡིན་པས་
ཁྱབ་པ་གང་ཞིག རྟག་པ་ཡིན་ན་འབྲས་བུ་མ་ཡིན་དགོས་པའི་ཕྱིར། དེ་
བས་མཚན་ཉིད་ཀྱི་ཟུར་དུ་འབྲས་བུའི་བརྡར་བཏགས་པ་ཞེས་པས་འབྲས་
བུ་བཏགས་པ་བ་ཡིན་ཏེ། འབྲས་བུ་དངོས་མ་ཡིན་པ་བསྟན་པ་ཡིན་ནོ། །
（དྲུག） མཐའ་དཔྱད་པ། རྣམ་སྨིན་གྱི་འབྲས་བུ་ཡིན་ན། རང་གི་རྒྱུར་
གྱུར་པའི་རྣམ་སྨིན་གྱི་རྒྱུ་མི་དགེ་བ་དང་དགེ་བ་ཟག་བཅས་གང་རུང་གི་་་་
འབྲས་བུ་ཡིན་པས་ཁྱབ་སྟེ། མཛོད་ལས། རྣམ་སྨིན་འབྲས་བུ་ཐ་མའི་ཡིན༑ །
ཞེས་གསུངས་པའི་ཐ་མ་ནི་རྒྱུ་དྲུག་གི་ཐ་མ་རྣམ་སྨིན་གྱི་རྒྱུ་ལ་བྱེད་པའི་ཕྱིར།
རྣམ་སྨིན་གྱི་འབྲས་བུ་ཡིན་ན། འབྲས་བུ་བཞི་ག་ཡིན་པས་ཁྱབ་སྟེ། དེ་ཡིན་
ན། སྐྱེས་བུའི་བྱེད་འབྲས་དང་། བདག་འབྲས་དང་། རྒྱུ་མཐུན་གྱི་འབྲས་བུ་
དང་། རྣམ་སྨིན་གྱི་འབྲས་བུ་བཞི་ག་ཡིན་པས་ཁྱབ་པའི་ཕྱིར། དང་པོ་གྲུབ་
སྟེ། དེ་ནི་རང་རྒྱུ་བདག་འཛིན་དང་། དགེ་བ་ཟག་བཅས་དང་མི་དགེ་བ་
གང་རུང་དང་། སྐྱེ་བ་སྔ་མའི་ཉེར་ཕུང་རྣམས་ཀྱི་བྱེད་འབྲས་ཡིན་པའི་ཕྱིར།
142



དེར་ཐལ། དེ་ནི་དེ་དག་གི་སྟོབས་ཀྱིས་སྐྱེས་པའི་འབྲས་བུ་ཡིན་པའི་ཕྱིར་
རོ། །གཉིས་པ་གྲུབ་སྟེ། སྔ་མའི་རྒྱུ་དེ་དག་གི་བདག་འབྲས་ཡིན་པའི་ཕྱིར།
དེར་ཐལ། དེ་ནི་དེ་དག་གི་རང་དབང་གིས་སྐྱེས་པའི་འབྲས་བུ་ཡིན་པའི་
ཕྱིར། གསུམ་པ་གྲུབ་སྟེ། དེ་སྐྱེ་བ་སྔ་མའི་ཉེར་ཕུང་གི་རྒྱུ་མཐུན་གྱི་འབྲས་བུ་
ཡིན་པའི་ཕྱིར། དེར་ཐལ། དེ་ནི་རང་རྒྱུ་ཉེར་ཕུང་དང་ལྡོག་པ་རིགས་
གཅིག་པ་ཡིན་པའི་ཕྱིར། བཞི་བ་གྲུབ་སྟེ། རང་རྒྱུའི་དགེ་བ་ཟག་བཅས་
དང་མི་དགེ་བ་གང་རུང་གི་རྣམ་སྨིན་གྱི་འབྲས་བུ་ཡིན་པའི་ཕྱིར་རོ། །ཆོས་
དེའི་འབྲས་བུ་ཡིན་ན། ཁྱོད་ཆོས་དེའི་རྒྱུ་མཐུན་གྱི་འབྲས་བུ་ཡིན་པས་མ་
ཁྱབ་སྟེ། ངན་འགྲོའི་སྲོག་དབང་དེ་ངན་འགྲོར་སྐྱེ་བ་འཕེན་བྱེད་ཀྱི་ལས་ཀྱི་
འབྲས་བུ་ཡིན་པ་གང་ཞིག དེ་དེའི་རྒྱུ་མཐུན་གྱི་འབྲས་བུ་མ་ཡིན་པའི་ཕྱིར།
དང་པོ་གྲུབ་སྟེ། དེ་དེའི་བདག་འབྲས་དང༌། སྐྱེས་བུའི་བྱེད་འབྲས་དང༌།
རྣམ་སྨིན་གྱི་འབྲས་བུ་གསུམ་ག་ཡིན་པའི་ཕྱིར། གཉིས་པ་གྲུབ་སྟེ། ལས་དེ་
ངན་འགྲོའི་སྲོག་དབང་གི་ཀུན་འགྲོའི་རྒྱུ་དང་སྐལ་མཉམ་གྱི་རྒྱུ་གང་ཡང་མ་
ཡིན་པའི་ཕྱིར། ཁྱབ་སྟེ། རྒྱུ་མཐུན་གྱི་འབྲས་བུ་ཡིན་ན། རང་གི་རྒྱུ་དེ་རང་
གི་ཀུན་འགྲོ་དང་རང་གི་སྐལ་མཉམ་གྱི་རྒྱུ་གང་རུང་ཡིན་དགོས་པའི་ཕྱིར།
མ་ཁྱབ་མཚམས་ཀྱི་རྟགས་གྲུབ་སྟེ། དེ་དེའི་ཀུན་འགྲོའི་རྒྱུ་མ་ཡིན་པ་གང་
ཞིག དེ་དེའི་སྐལ་མཉམ་གྱི་རྒྱུ་ཡང་མ་ཡིན་པའི་ཕྱིར། རྟགས་དང་པོ་གྲུབ་
སྟེ། ཀུན་འགྲོའི་འབྲས་བུ་ལ་རང་གི་རྒྱུ་དང་ཉོན་མོངས་ཅན་དུ་འདྲ་བ་ཡིན་
དགོས་ཀྱང་། ངན་འགྲོའི་སྲོག་དབང་ཉོན་མོངས་ཅན་མ་ཡིན་པའི་ཕྱིར།
1:43



གཉིས་པ་དེར་ཐལ། དེ་གཉིས་ལྡོག་པ་རིགས་འདྲ་བ་མ་ཡིན་པའི་ཕྱིར་ཏེ།
འཕེན་བྱེད་ཀྱི་ལས་སེམས་པ་ཡིན་ལ། ངན་འགྲོའི་སྲོག་དབང་ལྡན་མིན་
འདུ་བྱེད་ཡིན་པའི་ཕྱིར་རོ། །རྒྱུ་མཐུན་གྱི་འབྲས་བུ་ཡིན་ན། རང་གི་རྒྱུར་
གྱུར་པའི་སྐལ་མཉམ་གྱི་རྒྱུ་དང་ཀུན་འགྲོའི་རྒྱུ་གང་རུང་ཡོད་པས་ཁྱབ་སྟེ།
མཛོད་ལས། རྒྱུ་མཐུན་སྐལ་མཉམ་ཀུན་འགྲོ་བའི། །ཞེས་གསུངས་པའི་ཕྱིར་
རོ། །ཁྱོད་རྣམ་སྨིན་གྱི་འབྲས་བུ་ཡིན་ན། རང་གི་རྣམ་སྨིན་གྱི་རྒྱུ་དེའི་སྐལ་
མཉམ་གྱི་འབྲས་བུ་མ་ཡིན་པས་ཁྱབ་སྟེ། རྣམ་སྨིན་གྱི་རྒྱུ་དང་རྣམ་སྨིན་གྱི་
འབྲས་བུ་གཉིས་སྐལ་བ་མི་མཉམ་པ་ཡིན་ཏེ་ལྡོག་པ་རིགས་འདྲ་བ་མ་ཡིན་
པས་ཁྱབ་པའི་ཕྱིར། དེར་ཐལ། སྔ་མ་ལུང་དུ་བསྟན་པ་དང་ཕྱི་མ་ལུང་མ་
བསྟན་པ་ཡིན་པའི་ཕྱིར་རོ། །ཁྱོད་ཀྱི་རྒྱུ་ཀུན་འགྲོའི་རྒྱུ་ཡིན་ན་ཁྱོད་ཀུན་
འགྲོའི་འབྲས་བུ་ཡིན་པས་མ་ཁྱབ་སྟེ། མི་དགེ་བའི་ཉོན་མོངས་པའི་རྒྱུ་ལས་
བྱུང་བའི་དམྱལ་བའི་གཟུགས་ཕུང་གི་རྒྱུ་མི་དགེ་བའི་ཉོན་མོངས་པ་དེ་ཀུན་
འགྲོའི་རྒྱུ་ཡིན་པ་གང་ཞིག དེ་ཀུན་འགྲོའི་འབྲས་བུ་མ་ཡིན་པའི་ཕྱིར། གོང་
དུ་བརྗོད་པ་དེ་དག་ནི་ཆོས་ལུགས་པའི་བརྗོད་ཚུལ་ཡིན་པས་མར་ལེ་རིང་་་་་
ལུགས་པའི་ལྟ་ཚུལ་དང་མི་མཐུན་པ་མང་ངོ་། །
144



ས་བཅད་བརྒྱད་པ། ཤེས་བྱ་ལ་རང་མཚན་དང་
སྤྱི་མཚན་གཉིས་སུ་དབྱེ་བ་བཤད་པ།
དང་པོ། རང་མཚན་བཤད་པ།
རང་གི་མཚན་ཉིད་ཀྱིས་གྲུབ་པའི་དངོས་པོ་དེ་རང་མཚན་གྱི་མཚན་་་་་
ཉིད། མཚན་གཞི་ནི། བུམ་པ་དང་བུམ་པ་མི་རྟག་པ་ལྟ་བུ། མཚན་ཉིད་ཀྱི་
གོ་དོན་ནི། བུམ་པ་ལ་སོགས་པའི་དངོས་པོ་རྣམས་ནི་རྟོག་པས་བཏགས་པ་
སྟེ། རྟོག་ངོར་ཤར་ཙམ་དུ་ཟད་པ་མ་ཡིན་པར་ཡུལ་རང་གི་སྡོད་ལུགས་སམ་
མཚན་ཉིད་ཀྱི་ངོས་ནས་གྲུབ་པ་དང་། དེའི་དབང་གིས་མངོན་སུམ་ལ་
སྣང་བྱར་གྲུབ་པའི་དངོས་པོ་ཡིན་པའི་ཆ་དེ་རང་མཚན་གྱི་དོན་ལྡོག་ཡིན་་་་
ཞེས་པའོ། །རང་མཚན་གྱི་མཚན་ཉིད་གོ་བ་གཙོ་བོར་བྱས་ན་སྒྲ་རྟོག་གིས་
བཏགས་པ་ཙམ་མ་ཡིན་པར་རང་གི་མཚན་ཉིད་ཀྱིས་གྲུབ་པའི་ཆོས་དེའོ། །
བུམ་པ་ཆོས་ཅན། ཁྱོད་ལ་རང་མཚན་ཞེས་བརྗོད་པའི་རྒྱུ་མཚན་ཡོད་དེ།
དགག་བྱ་བཅད་པ་དང་། དོན་སྤྱི་བརྒྱུད་པ་སོགས་ལ་མི་ལྟོས་པར་མངོན་
སུམ་ཚད་མའི་ངོར་རང་ཉིད་འཆར་རྒྱུ་ཡོད་པའི་མཚན་ཉིད་ཅན་གྱི་ཆོས་་་་་
ཡིན་པས་ན་དེ་ལྟར་བརྗོད་པའི་ཕྱིར། བུམ་པ་མི་རྟག་པ་སོགས་ནི་རྟོག་ངོར་
དགག་བྱ་བཅད་ནས་འཆར་དགོས་ཀྱང་། མངོན་སུམ་ལ་སྐྱེ་འགག་དེ་
གསལ་བར་སྣང་ནས་རྟོགས་པ་ལས་བློ་ངོར་དགག་བྱ་བཅད་ནས་རྟོགས་མི་
145



དགོས་པས་དེ་ཡང་རང་མཚན་ཡིན་ནོ། །
རང་མཚན་དང་། རང་གི་མཚན་ཉིད་ཀྱིས་གྲུབ་པ་དང་། དོན་དམ་
པར་གྲུབ་པ་དང་། བདེན་པར་གྲུབ་པ་དང་། རྫས་སུ་གྲུབ་པ་དང་། དོན་
དམ་པར་དོན་བྱེད་ནུས་པའི་ཆོས་དང་། དངོས་པོ་དང་། དོན་དམ་བདེན་
པ་དང་། གཞན་དབང་དང་། མངོན་སུམ་ཚད་མའི་དངོས་གཞལ་རྣམས་
དོན་གཅིག་གོ །
ཁ་ཅིག་གིས་ཡུལ་དུས་རང་བཞིན་མ་འདྲེས་པའི་ཆོས་རང་མཚན་གྱི་
མཚན་ཉིད་དུ་འཇོག་པ་མི་འཐད་དེ། ཡུལ་དུས་རང་བཞིན་མ་འདྲེས་པའི་
ཆོས་ཡིན་ན་རང་མཚན་ཡིན་པས་མ་ཁྱབ་པའི་ཕྱིར། དེར་ཐལ། གཞི་གྲུབ་
ན་ཡུལ་དུས་རང་བཞིན་མ་འདྲེས་པའི་ཆོས་ཡིན་པས་ཁྱབ་པའི་ཕྱིར། དེས་
ན། ཡུལ་དུས་རང་བཞིན་མ་འདྲེས་པའི་དངོས་པོ་ཡིན་ན་རང་མཚན་ཡིན་
པས་ཁྱབ་ལ། ཡུལ་དུས་རང་བཞིན་མ་འདྲེས་པའི་དངོས་པོ་དེ་རང་མཚན་
གྱི་མཚན་གཞི་ཡིན་ནོ། །ཡུལ་དུས་རང་བཞིན་མ་འདྲེས་པའི་དོན་ནི། ཡུལ་
བུམ་པ་ལྟ་བུ་ལ། ཤར་ནུས་གཉིས་ཀ་ན་ཡོད་ཀྱང་། ཤར་ན་ཡོད་པའི་ཆ་དེ་
ནུབ་ལ་ཡོད་པ་མིན་ལ། ནུབ་ན་ཡོད་པའི་ཆ་དེ་ཤར་ན་ཡོད་པ་མ་ཡིན་པ་ནི་
ཡུལ་མ་འདྲེས་པའི་དོན་དང་། བུམ་པ་དེ་སྔ་དྲོ་ཕྱི་དྲོ་གཉིས་སུ་ཡོད་ཀྱང་།
བུམ་པ་སྔ་དྲོར་ཡོད་པའི་ཆ་དེ་ཉིད་ཕྱི་དྲོར་ཡོད་པ་མིན་ལ། ཕྱི་དྲོར་ཡོད་
པའི་ཆ་དེ་སྔ་དྲོའི་དུས་སུ་ཡོད་པ་མ་ཡིན་པ་ནི། དུས་མ་འདྲེས་པའི་དོན་
དང་། བུམ་པ་དེ་གསེར་བུམ་ཟངས་བུམ་གཉིས་ཀ་ལ་རྗེས་སུ་སོང་བ་ཡིན་
146



ཡང་། གསེར་བུམ་ལ་རྗེས་སུ་སོང་བའི་ཆ་དེ་ཉིད་ཟངས་བུམ་ལ་རྗེས་སུ་
སོང་བ་མ་ཡིན་པ་དང་། ཟངས་བུམ་ལ་རྗེས་སུ་སོང་བའི་ཆ་དེ་ཉིད་གསེར་
བུམ་ལ་རྗེས་སུ་སོང་བ་མ་ཡིན་པ་ནི་རང་བཞིན་མ་འདྲེས་པའི་དོན་ཡིན་
ནོ། །དེ་ལྟར་ཡུལ་དུས་རང་བཞིན་མ་འདྲེས་པའི་དངོས་པོ་ཡིན་ན་རང་
མཚན་ཡིན་དགོས་ལ། ནམ་མཁའ་ལྟ་བུ་ནི་ཡུལ་དུས་རང་བཞིན་མ་འདྲེས་
པར་གནས་པའི་ཆོས་ཡིན་ཡང་རང་མཚན་མ་ཡིན་ཏེ། དེ་རྟོག་པས་
བཏགས་ཙམ་ཡིན་པ་ལས་རང་གི་མཚན་ཉིད་ཀྱིས་གྲུབ་པའི་དངོས་པོ་མ་་་་
ཡིན་པའི་ཕྱིར་རོ། །
གཉིས་པ། སྤྱི་མཚན་བཤད་པ། །
རང་གི་མཚན་ཉིད་ཀྱིས་མ་གྲུབ་པར་རྟོག་པས་བཏགས་ཙམ་དུ་གྲུབ་་་
པའི་ཆོས། སྤྱི་མཚན་གྱི་མཚན་ཉིད། སྒྲ་བཤད་ནི། ནམ་མཁའ་ལ་སོགས་
པའི་རྟག་པའི་ཆོས་རྣམས་ནི་རང་གི་མཚན་ཉིད་ཀྱིས་ཏེ་རང་གི་སྡོད་ལུགས་
ཀྱི་ངོས་ནས་གྲུབ་པ་མ་ཡིན་པར། སྒྲ་དང་རྟོག་པས་བཏགས་པ་ཙམ་དུ་གྲུབ་
པའི་ཆོས་དེ་སྤྱི་མཚན་ཡིན་ཞེས་པའོ། །མཚན་གཞི་ནི། བུམ་པའི་ལྡོག་པ་
དང་། ནམ་མཁའ་ལྟ་བུའོ། །གྱི་མཚན་དང་། རྟག་པ་དང་། འདུས་མ་བྱས་
ཀྱི་ཆོས་དང་། ཀུན་རྫོབ་བདེན་པ་དང་། ཀུན་རྫོབ་ཏུ་གྲུབ་པ་དང་། རྫུན་
པར་གྲུབ་པ་དང་། དོན་དམ་པར་དོན་བྱེད་མི་ནུས་པའི་ཆོས་དང་། རྣམ་
གྲངས་པའི་ཀུན་བཏགས་དང་ཡོངས་གྲུབ་གང་རུང་རྣམས་དོན་གཅིག །
147



རྟག་པ་ཆོས་ཅན། ཁྱོད་ལ་སྤྱི་མཚན་ཞེས་བརྗོད་པའི་རྒྱུ་མཚན་ཡོད་དེ།
རང་གི་དགག་བྱ་བཅད་པ་དང་དོན་སྤྱི་སོགས་ལ་མ་ལྟོས་པར་བློ་ལ་འཆར་
མི་ནུས་ཤིང་། ངེས་པར་དུ་རང་གི་དགག་བྱ་བཅད་པ་དང་དོན་སྤྱི་བརྒྱུད་
པ་སོགས་ལ་ལྟོས་ནས་བློའི་ཡུལ་དུ་འཆར་དགོས་པས་ན་སྤྱི་མཚན་ཞེས་་་་་་
བརྗོད་པའི་ཕྱིར། སྤྱིར་རྟོག་པའི་གཟུང་ཡུལ་དུ་གྱུར་པའི་ཆོས་གང་ཡིན་པ་
དེ་དག་ནི་སྤྱི་མཚན་གྱི་མཚན་གཞིར་འཇོག་གི དབང་མངོན་གྱི་གཟུང་ཡུལ་
དུ་གྱུར་པའི་ཆོས་རྣམས་ནི་སྤྱི་མཚན་མ་ཡིན་ནོ། །དཔེར་ན། བུམ་པའི་ལྡོག་
པ་སྟེ་བུམ་པ་དང་ཐ་དད་ལས་ལྡོག་པ་ཞེས་པ་དེ་ཕྱི་དོན་གྱི་བུམ་པ་མ་ཡིན་
པས་དབང་མངོན་གྱི་གཟུང་ཡུལ་མ་ཡིན་ལ། བུམ་པའི་ལྡོག་པ་ཞེས་པའི་སྒྲ་
དོན་དེ་རྟོག་ངོར་ཤར་ཙམ་དུ་གྲུབ་པ་ཡིན་པས་རྟོག་པའི་གཟུང་ཡུལ་ཡིན་
པ་ལྟ་བུའོ། །
གསུམ་པ། གཞལ་བྱ་ལ་རང་སྤྱི་གཉིས་སུ་གྲངས་ངེས་པའི་རྒྱུ་མཚན་བཤད་
ཚད་མ་རྣམ་འགྲེལ་ལས། གཞལ་བྱ་གཉིས་ཕྱིར་ཚད་མ་གཉིས། །དོན་
བྱེད་ནུས་དང་མི་ནུས་ཕྱིར། །ཞེས་དང་། འདྲ་དང་མི་འདྲ་ཉིད་ཕྱིར་དང་། །
སྒྲ་ཡི་ཡུལ་དང་ཡུལ་མིན་ཕྱིར། །རྒྱུ་མཚན་གཞན་ནི་ཡོད་པ་ན། །བློ་ནི་མེད་
དང་ཡོད་ཕྱིར་རོ། །ཞེས་གསུངས་པ་ལྟར། གཞལ་བྱ་ལ་རང་སྤྱི་གཉིས་སུ་
ངེས་པའི་རྒྱུ་མཚན་གྱིས་ཚད་མ་ལ་མངོན་སུམ་གྱི་ཚད་མ་དང་། རྗེས་སུ་
148



དཔག་པའི་ཚད་མ་གཉིས་སུ་གྲངས་ངེས་པར་བསྒྲུབས་ལ། ཡང་གཞལ་བྱ་
ལ་རང་མཚན་དང་སྤྱི་མཚན་གཉིས་སུ་གྲངས་ངེས་པར་བསྒྲུབ་པ་ལ་རིགས་
པ་བཞིའི་སྒོ་ནས་བསྒྲུབས་སོ། །
(དང་པོ） གཞལ་བྱ་ལ་རང་འབྲས་སྐྱེད་པའི་དོན་བྱེད་ནུས་པ་དང་མི་
ནུས་པ་གཉིས་སུའམ། བྱེ་མདོའི་ལུགས་ལ་མངོན་སུམ་གྱི་བློའི་གཟུང་ཡུལ་
གྱི་དོན་བྱེད་ནུས་པ་དང་མི་ནུས་པ་གཉིས་སུ་གྲངས་ངེས་པའི་རྒྱུ་མཚན་་་་་་
གྱིས་གཞལ་བྱ་ལ་རང་མཚན་དང་སྤྱི་མཚན་གཉིས་སུ་གྲངས་ངེས་སོ། །དེ་
ཡང་ཡིན་ཏེ། གཞལ་བྱ་ལ་དོན་བྱེད་ནུས་པ་དང་དོན་བྱེད་མི་ནུས་པ་གཉིས་
ལས་ཕུང་པོ་གསུམ་པ་མེད་ལ། དོན་བྱེད་ནུས་པ་གང་ཡིན་པ་དེ་ནི་གཞལ་
བྱ་རང་མཚན་ཡིན་ལ། དོན་བྱེད་མི་ནུས་པའི་གཞལ་བྱ་གང་ཡིན་པ་དེ་སྤྱི་
མཚན་ཡིན་ནོ། །འོ་ན། རབ་རིབ་ཅན་སྐྲ་ཤད་ལ་སོགས་པར་སྣང་བ་འདི་
རྟོག་པས་མ་བཟུང་ཞིང་། གསལ་བར་སྣང་བ་ཡིན་ཕྱིར་དེ་སྤྱི་མཚན་མ་ཡིན་
ལ་རང་མཚན་ཡིན་པར་འགྱུར་རོ་ཞེ་ན། མ་ཡིན་ཏེ། དེ་དངོས་སམ་བརྒྱུད་
པས་ཀྱང་རང་འབྲས་སྲད་བུ་ལ་སོགས་པ་སྐྱེད་པའི་དོན་བྱེད་པར་ནུས་པ་
མ་གྲུབ་པའི་ཕྱིར་རོ། །གཞན་ཡང་། དོན་བྱེད་མི་ནུས་པ་ཡིན་ན། སྤྱི་མཚན་
ཡིན་པས་མ་ཁྱབ་སྟེ། རི་བོང་རྭ་དོན་བྱེད་མི་ནུས་པ་ཡིན་ཡང་སྤྱི་མཚན་མ་
ཡིན་པའི་ཕྱིར་ཏེ་གཞལ་བྱ་མ་ཡིན་པའི་ཕྱིར། དོན་བྱེད་ནུས་དང་མི་ནུས་
ཕྱིར་ཞེས་པའི་རྣམ་འགྲེལ་གྱི་ལུང་དེའི་དོན་ནི་དོན་བྱེད་མི་ནུས་པའི་གཞལ་
བྱ་ལ་སྤྱི་མཚན་ཡིན་ཞེས་པའི་དོན་ཡིན་ནོ། །
149



(གཉིས་པ） ཡུལ་དེ་རང་གི་ངོ་བོས་མ་གྲུབ་པའི་དབང་གིས་བློའི་
གཟུང་ཡུལ་དུ་གྱུར་པ་མ་ཡིན་པར། འདྲ་བ་ཐུན་མོང་བར་སྣང་བའི་རྟོག་
པས་བཞག་ཙམ་སྟེ་རྟོག་པ་ལ་སྣང་ཙམ་དུ་གྲུབ་པ་དང་། ཡུལ་དེ་རང་གི་ངོ་
བོས་གྲུབ་པའི་དབང་གིས་མི་འདྲ་བ་སྟེ་ཐུན་མོང་མ་ཡིན་པར་མ་འདྲེས་་་་་
པར་གསལ་བར་མངོན་སུམ་ཚད་མའི་གཟུང་ཡུལ་དུ་གྱུར་པ་གཉིས་སུ་དབྱེ་
བའི་རྒྱུ་མཚན་གྱིས་གཞལ་བྱ་ལ་རང་སྤྱི་གཉིས་སུ་གྲངས་ངེས་སོ། །དེ་ཡང་
ཡིན་ཏེ། ཡུལ་གང་ཞིག་གི་རྣམ་པ་བློ་ལ་འདྲེས་ཤིང་འདྲ་བའི་ངོ་བོར་རྟོགས་
པ་སྟེ་རྟོག་པ་ལ་སྣང་ཙམ་དུ་གྲུབ་པ་ནི་སྤྱི་མཚན་ཡིན་ལ། ཡུལ་གང་ཞིག་
ཡུལ་དུས་རང་བཞིན་མ་འདྲེས་ཤིང་། མི་འདྲ་བ་གསལ་བར་མངོན་སུམ་
ཚད་མའི་གཟུང་ཡུལ་དུ་གྱུར་པ་དེ་ནི་རང་མཚན་ཡིན་ནོ། །རྣམ་འགྲེལ་ལས།
འདྲ་དང་མི་འདྲ་ཉིད་ཕྱིར་དང་། །ཞེས་པའི་འདྲ་བ་ནི་ཐུན་མོང་བ་ལ་བྱེད་
པ་དང་། མི་འདྲ་བ་ཐུན་མོང་མ་ཡིན་པ་ལ་བྱེད་པ་ཡིན། སྔ་མ་སྤྱི་མཚན་
དང་ཕྱི་མ་རང་མཚན་སྟོན་བྱེད་ཡིན་ཡང་། ཐུན་མོང་བའི་ཆོས་སྤྱི་མཚན་
དང་། ཐུན་མོང་མ་ཡིན་པའི་ཆོས་རང་མཚན་ཡིན་པའི་དོན་མ་ཡིན་ཏེ།
ལུང་དེའི་དོན་ནི། རྟོག་པ་ལ་ཡུལ་འདྲེས་པར་ཐུན་མོང་དུ་སྣང་བས་ན་ཐུན་
མོང་བར་སྣང་བའི་རྟོག་ངོར་ཙམ་དུ་གྲུབ་པ་སྤྱི་མཚན་དང་། རྟོག་མེད་ལ་
ཡུལ་མ་འདྲེས་པར་ཐུན་མོང་མ་ཡིན་པར་སྣང་ནས་དེའི་སྣང་ཡུལ་དུ་གྲུབ་་་་
པའི་ཆོས་རང་མཚན་ཡིན་ཞེས་པའི་དོན་ནོ། །
(གསུམ་པ) རྗོད་བྱེད་ཀྱི་སྒྲའི་བདག་རྐྱེན་ཙམ་ལས་རང་གི་ངོ་བོ་
150



རྫོགས་པར་བློའི་ཡུལ་དུ་འཆར་ནུས་པའི་གཞལ་བྱ་དང་། དེ་ཙམ་ལས་རང་
གི་ངོ་བོ་རྫོགས་པར་བློའི་ཡུལ་དུ་འཆར་མི་ནུས་པའི་གཞལ་བྱ་གཉིས་ཡོད་་་་
པས་གཞལ་བྱ་ལ་རང་སྤྱི་གཉིས་སུ་ངེས་སོ། །དེ་ཡང་ཡིན་ཏེ། ནམ་མཁའ་
ཞེས་བརྗོད་པའི་སྒྲ་ལ་བརྟེན་ནས་ཐོགས་རེག་བྲལ་བའི་ཆ་འཆར་བ་དེ་ལས་
ལྷག་པའི་ནམ་མཁའི་ངོ་བོའི་ཆ་གཞན་གང་ཡང་མེད་དེ། སྒྲ་ལ་བརྟེན་ནས་
རྟོག་ངོར་ཤར་ཙམ་དུ་ཟད་པའི་ཕྱིར་ནམ་མཁའ་དེ་སྒྲས་བརྗོད་པར་བྱ་བའི་
ཡུལ་དུ་གྱུར་པས་སྤྱི་མཚན་ཡིན་ལ། བུམ་པ་ལྟ་བུ་འདུས་བྱས་རྣམས་སྒྲ་ལ་
བརྟེན་ནས་རྟོག་ངོར་ཤར་ཙམ་ལས་ཆ་གཞན་གང་ཡང་མེད་ཅེས་བརྗོད་མི་
རུང་སྟེ། བུམ་པ་ཞེས་པའི་སྒྲ་ཙམ་ལ་བརྟེན་ནས་བུམ་པའི་ངོ་བོ་རྫོགས་པར་
འཆར་མི་ནུས་ཏེ། སྒྲ་ལ་བརྟེན་ནས་རྟོག་ངོར་ཤར་བ་དང་མི་འདྲ་བའི་བུམ་
པའི་ངོ་བོ་རྫོགས་པར་འཆར་རྒྱུ་ཡོད་པའི་ཕྱིར། དེར་ཐལ། རྟོག་མེད་མངོན་
སུམ་ལ་སྣང་བའི་བུམ་པའི་ངོ་བོ་ཡོངས་སུ་རྫོགས་པ་དེ་ལྟ་བུ་རྟོག་ངོར་མི་་་་
འཆར་བའི་ཕྱིར། དེ་བས་རྣམ་འགྲེལ་ལས། སྒྲ་ཡི་ཡུལ་དང་ཡུལ་མིན་ཕྱིར། །
ཞེས་གསུངས་ཏེ་རྗོད་བྱེད་ཀྱི་སྒྲ་ལ་བརྟེན་ནས་རང་གི་ངོ་བོ་རྫོགས་པར་་་་་
བློའི་ཡུལ་དུ་འཆར་ནུས་པ་སྤྱི་མཚན་དང༌། སྒྲ་ལ་བརྟེན་ནས་རང་གི་ངོ་བོ་
རྫོགས་པར་བློའི་ཡུལ་དུ་འཆར་མི་ནུས་པ་རང་མཚན་ཡིན་ཏེ། དེ་དག་ལས་
གཞན་ཕུང་སུམ་པ་མེད་དོ་ཞེས་སོ། །
(བཞི་བ) ཡུལ་དེ་རང་གི་ངོ་བོའི་སྒོ་ནས་མེད་ཀྱང་བརྡ་དང་རྩོལ་བ་
དང་ཡིད་བྱེད་སོགས་རྒྱུ་མཚན་གཞན་ཡོད་པ་ཙམ་གྱིས་རང་རྟོགས་པའི་བློ་
151



ཡོད་པ་དང་། བརྡ་སོགས་གཞན་ཡོད་ཀྱང་ཡུལ་དེ་རང་གི་ངོ་བོའི་སྒོ་ནས་
མེད་ན་རང་རྟོགས་པའི་བློ་སྐྱེ་བ་མེད་ཕྱིར་གཞལ་བྱ་ལ་རང་སྤྱི་གཉིས་སུ་་་་་
ངེས་སོ། །དེ་ཡང་ཡིན་ཏེ། བུམ་པའི་ལྡོག་པ་ལྟ་བུ་དེ་རྟོག་ངོར་ཤར་ཙམ་
ལས་མེད་པས་བརྡ་སོགས་ལ་བརྟེན་ནས་རྟོག་ངོར་ཇི་ལྟར་ཤར་བའི་ཆ་དེ་་་
ཤེས་ན་དེ་རྟོགས་པ་ཡིན་པས་རང་གི་གནས་ཚོད་ཀྱི་དབང་གིས་མ་གྲུབ་་་་་
ཀྱང་རང་རྟོགས་པའི་བློ་ཡོད་ལ། བུམ་པ་ནི་རང་གི་དངོས་པོའི་གནས་ཚོད་
ཀྱི་དབང་གིས་མེད་ན་ནི་རྟོག་ངོར་དེ་འདྲ་ཞིག་ཤར་བ་དེ་རྟོགས་ཀྱང་་་་་་་་
རྟོགས་བྱ་བུམ་པ་མེད་པས་དེ་ལོག་རྟོག་ཡིན་གྱི། བུམ་པ་རྟོགས་པ་མ་ཡིན་
ནོ། །དེ་ནི་རི་བོང་རྭ་འཛིན་གྱི་རྟོག་པ་དེས་རི་བོང་རྭ་མ་རྟོགས་པ་ལྟ་བུའོ། །
བུམ་པའི་ལྡོག་པ་རང་མཚན་གྱིས་མ་གྲུབ་ཀྱང་དེ་རྟོག་པས་བཏགས་ཙམ་་་་
ལས་མེད་པས་རྟོག་ངོར་ཤར་ཙམ་དེ་ཤེས་ན་དེ་རྟོགས་པ་ཡིན་ལ། བུམ་པ་
ཡིན་ན་རང་མཚན་གྱིས་གྲུབ་པ་ཡིན་དགོས་པས། བུམ་པ་དེ་རང་མཚན་
གྱིས་མེད་ན་རྟོག་ངོར་བུམ་པ་ལྟ་བུ་ཞིག་ཤར་ནས་དེ་ཤེས་ཀྱང་རྟོགས་པ་མ་
ཡིན་པའི་དོན་ནོ། །དེ་བས་རྣམ་འགྲེལ་ལས། རྒྱུ་མཚན་གཞན་ནི་ཡོད་པ་
ན། །བློ་ནི་ཡོད་དང་མེད་ཕྱིར་རོ། །ཞེས་གསུངས་ཏེ། ཡུལ་རང་གི་ངོ་བོས་མ་
གྲུབ་ཀྱང་བརྡ་དང་དྲན་པ་སོགས་རྒྱུ་མཚན་གཞན་ཡོད་ན་བློ་ཡོད་པའི་ཡུལ་
དེ་ནི་སྤྱི་མཚན་དང་། བརྡ་དང་དྲན་པ་སོགས་ཡོད་ཀྱང་ཡུལ་རང་གི་ངོ་
བོས་གྲུབ་པའམ་ཡུལ་རགས་པ་ལ་སོགས་པ་མེད་ན། བློ་མེད་པར་གྱུར་པའི་
ཡུལ་དེ་རང་མཚན་ཡིན་པར་བསྟན་ཏོ། །
152



ཞར་བྱུང་མཚན་ཉིད་གསུམ་དུ་དབྱེ་བ་བཤད་པ།
དེ་ཡང་ཤེས་བྱ་ལ་ཀུན་བཏགས་དང་། གཞན་དབང་དང་། ཡོངས་
གྲུབ་སྟེ་མཚན་ཉིད་གསུམ་དུ་དབྱེ་བ་བཤད་པ་ལ།
(དང་པོ） ཀུན་བཏགས་བཤད་པ།
རྟོག་པས་བཏགས་ཙམ་གང་ཞིག ཆོས་ཉིད་མ་ཡིན་པ་དེ། ཀུན་
བཏགས་ཀྱི་མཚན་ཉིད། ཀུན་བཏགས་དང་མཚན་ཉིད་ངོ་བོ་ཉིད་མེད་པ་
དོན་གཅིག མཚན་གཞི་ནི། བུམ་པའི་ལྡོག་པ་དང་། ནམ་མཁའ་དང་། རི་
བོང་གི་རྭ་ལྟ་བུའོ། །ཀུན་བཏགས་ལ་དབྱེ་ན་གཉིས་ཡོད་དེ། མཚན་ཉིད་
ཡོངས་སུ་ཆད་པའི་ཀུན་བཏགས་དང་། རྣམ་གྲངས་པའི་ཀུན་བཏགས་
གཉིས་ཡོད་པའི་ཕྱིར། དང་པོ་མེད་རྒྱུའི་ཀུན་བཏགས་དང་དོན་གཅིག
མཚན་གཞི་ནི་སྒྲ་རྟག་པ་དང༌། གང་ཟག་རང་སྐྱ་ཐུབ་པའི་རྫས་ཡོད་དང་།
རི་བོང་གི་རྭ་ལྟ་བུ། གཉིས་པ་ཡོད་རྒྱུའི་ཀུན་བཏགས་དང་དོན་གཅིག་
མཚན་གཞི་ནི། ནམ་མཁའ་དང་། བུམ་པའི་ལྡོག་པ་དང་། འགོག་བདེན་
སོགས་ཆོས་ཉིད་མ་ཡིན་པའི་རྟག་པ་ཐམས་ཅད་དོ། །འགོག་བདེན་དེ་
སེམས་ཙམ་པ་དང་ཐལ་འགྱུར་བས། ཉོན་མོངས་སྤང་གཞིའི་ཆོས་ཉིད་ལ་
བཞེད་། མདོ་རང་གཉིས་ཀྱི་ལུགས་ལ་ཉོན་མོངས་སྤངས་པའི་ཆ་ལ་འདོད་
ཅིང་ཆོས་ཉིད་མ་ཡིན་པར་ཀུན་བཏགས་ཡིན་པར་འདོད་དོ། །
153



(གཉིས་པ） གཞན་དབང་བཤད་པ།
རང་དབང་གིས་མི་སྐྱེ་བར་རྒྱུ་རྐྱེན་གཞན་གྱི་དབང་གིས་སྐྱེ་བ། གཞན་
དབང་གི་མཚན་ཉིད། གཞན་དབང་དང་། སྐྱེ་བ་ངོ་བོ་ཉིད་མེད་པ་དང་།
དངོས་པོ་གསུམ་དོན་གཅིག མཚན་གཞི་ནི་བུམ་པ་ལྟ་བུ། བུམ་པ་ཆོས་ཅན།
ཁྱོད་ལ་གཞན་དབང་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རང་དབང་
དུ་སྐྱེ་བ་མེད་པར་རང་གི་ཉེར་ལེན་གྱི་རྒྱུ་དང་ལྷན་ཅིག་བྱེད་རྐྱེན་བཅས་་་་་་
གཞན་གྱི་དབང་གིས་སྐྱེས་པས་ན་དེ་ལྟར་བརྗོད་པའི་ཕྱིར། གཞན་དབང་
ལ་དབྱེ་ན། མ་དག་གཞན་དབང་དང་། དག་པ་གཞན་དབང་གཉིས། དང་ །
པོའི་མཚན་གཞི་ནི། མ་དག་པའི་སྣོད་བཅུད་ལྟ་བུ་སྟེ། དེ་རང་རྒྱུ་ལས་ཉོན་
ལས་སྐྱེས་པའི་མ་དག་པའི་དངོས་པོ་ཡིན་པའི་ཕྱིར་རོ། །གཉིས་པ་མཚན་
གཞི་ནི། བདེ་བ་ཅན་གྱི་ཞིང་ཁམས་དང་འཕགས་པའི་རྗེས་ཐོབ་ཡེ་ཤེས་ལྟ་
བུ་སྟེ། དེ་ལས་ཉོན་ལས་སྐྱེས་པ་མ་ཡིན་པའི་དག་པའི་དངོས་པོ་ཡིན་པའི་
ཕྱིར་རོ། །གཞན་ཡང་། གཞན་དབང་དང་དངོས་པོ་དོན་གཅིག་པས།
གཟུགས་ཤེས་ལྡན་མིན་འདུ་བྱེད་གསུམ་དུ་དབྱེ་རུང་ངོ༌། །
（གསུམ་པ） ཡོངས་གྲུབ་བཤད་པ། །
རང་གི་དགག་བྱ་བཅད་ཙམ་གྱི་གནས་ལུགས་མཐར་ཐུག་དེ། ཡོངས་
གྲུབ་ཀྱི་མཚན་ཉིད། མཚན་གཞི་ནི། གང་ཟག་རང་སྐྱ་ཐུབ་པའི་རྫས་ཡོད་
ཀྱིས་སྟོང་བའི་གང་ཟག་གི་བདག་མེད་དང་། བུམ་པ་རང་སྐྱ་ཐུབ་པའི་རྫས་
ཡོད་ཀྱིས་སྟོང་བའི་ཆོས་ཀྱི་བདག་མེད་ལྟ་བུ། གང་ཟག་རང་སྐྱ་ཐུབ་པའི་
154



རྫས་ཡོད་ཀྱིས་སྟོང་པའི་གང་ཟག་གི་བདག་མེད་ཆོས་ཅན། ཡོངས་གྲུབ་
ཡིན་ཏེ། རང་གི་དགག་བྱ་རང་སྐྱ་ཐུབ་པའི་རྫས་ཡོད་བཅད་ཙམ་མམ་མེད་
ཙམ་གྱི་བཏགས་ཡོད་ཡིན་པ་གང་ཞིག གནས་ལུགས་མཐར་ཐུག་ཡིན་པའི་
ཕྱིར། ཟུར་ཕྱི་མ་གྲུབ་སྟེ། རྣམ་དག་ལམ་གྱི་དམིགས་པ་མཐར་ཐུག་ཡིན་
པའི་ཕྱིར། དེར་ཐལ། དེ་ཉོན་མོངས་པ་མ་ལུས་པའི་རྩ་བ་གང་ཟག་གི་
བདག་འཛིན་གྱི་གཉེན་པོ་དང་། གང་ཟག་གི་བདག་འཛིན་དེ་དང་
དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་དུ་ཞུགས་་་་་
པའི་གང་ཟག་གི་བདག་མེད་རྟོགས་པའི་ཡེ་ཤེས་ཀྱི་དམིགས་པ་མཐར་ཐུག་
ཡིན་པའི་ཕྱིར་རོ། །
ཡོངས་གྲུབ་དང་། ཆོས་ཉིད་དང་། སྟོང་ཉིད་དང་། ཆོས་ཉིད་དུ་གྱུར་
པའི་རྟོག་བཏགས་རྣམས་དོན་གཅིག ཡོངས་གྲུབ་ལ་དབྱེ་ན། གང་ཟག་གི་
བདག་མེད་དང་། ཆོས་ཀྱི་བདག་མེད་གཉིས། གང་ཟག་གི་བདག་མེད་ཅེས་
པ་ནི། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་བ་དང་། ཆོས་ཀྱི་
བདག་མེད་ནི་གང་ཟག་མ་ཡིན་པའི་ཆོས་ཐམས་ཅད་ཀྱི་རང་རང་གི་སྟེང་
གི་སྟོང་བ་ཉིད་ཀྱི་ཆ་དེ་ཡིན་ལ། དཔེར་ན། གཟུགས་རང་སྐྱ་ཐུབ་པའི་རྫས་
ཡོད་ཀྱིས་སྟོང་བ་གཟུགས་ཀྱི་སྟེང་གི་བད་ག་མེད་དམ་གཟུགས་ཀྱི་སྟེང་གི་་་་
སྟོང་ཉིད་ཡིན་ལ། གཟུགས་གང་ཟག་མ་ཡིན་པའི་ཆོས་ཡིན་ཕྱིར་དེའི་
ཡོངས་གྲུབ་ཆོས་ཀྱི་བདག་མེད་ཡིན་ནོ། །རང་སྐྱ་ཐུབ་པའི་རྫས་ཡོད་ཀྱིས་
སྟོང་བ་ཞེས་པ་ནི། དཔེར་ན། བུམ་པ་དེ་རང་གི་ཆ་ཤས་མཆུ་ཞབས་ལྟོ་བ་
155



སོགས་ལ་མ་ལྟོས་པར་རང་ཚུགས་ཐུབ་པའི་ཚུལ་དུ་ཡོད་ན། རང་སྐྱ་ཐུབ་
པའི་རྫས་སུ་གྲུབ་ཡོད་པ་ཡིན་ལ། དེ་མིན་པར་རང་གི་གདགས་གཞིའམ་ཆ་
ཤས་མཆུ་ཞབས་ལྟོ་བ་སོགས་ལ་བརྟེན་ནས་ཡོད་པ་སྟེ། དེ་དག་ཚོགས་པ་ལ་
མ་ལྟོས་པའི་བུམ་པ་ཞིག་འཇོག་རྒྱུ་མི་རྙེད་པས། བུམ་པ་རང་སྐྱ་ཐུབ་པའི་
རྫས་ཡོད་དུ་མེད་ཅེས་པ་ཡིན་ལ། བུམ་པ་རང་སྐྱ་ཐུབ་པའི་རྫས་ཡོད་དུ་མ་
གྲུབ་པ་དེ། བུམ་པའི་སྡོད་ལུགས་མཐར་ཐུག་གམ། གནས་ལུགས་སམ།
སྟོང་ཉིད་དམ། ཡོངས་གྲུབ་ཡིན་ནོ། །དེ་བཞིན་དུ་གང་ཟག་ཀྱང་རང་གི་
གདགས་གཞིའི་ཕུང་བོ་ལྔ་ལ་བརྟེན་ནས་བཏགས་པ་ལས། ཕུང་བོ་ལྔ་
བསལ་ཤུལ་དུ་གང་ཟག་ཡན་གར་བ་ཞིག་མེད་པས། གང་ཟག་རང་སྐྱ་ཐུབ་
པའི་རྫས་ཡོད་ཀྱིས་སྟོང་བ་ཞེས་པ་སྟེ། དེ་གང་ཟག་གི་རང་བཞིན་ནམ་
གནས་ལུགས་མཐར་ཐུག་ཡིན་པ་བཞིན་ཆོས་ཐམས་ཅད་ལ་སྦྱར་རུང་ངོ་། །
ཡོངས་གྲུབ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཕྱིན་ཅི་མ་ལོག་
པའི་ཡོངས་གྲུབ་དང་། འགྱུར་མེད་ཡོངས་གྲུབ་གཉིས་ཡོད་དེ། དང་པོའི་
མཚན་གཞི་ནི། གང་ཟག་དང་བུམ་པ་སོགས་རང་སྐྱ་ཐུབ་པའི་རྫས་ཡོད་
ཀྱིས་སྟོང་བའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལྟ་བུ་སྟེ། འདི་ནི་
ཡོངས་གྲུབ་རྟོགས་པའི་བློ་ཡིན་པས་དེ་ལྟར་བཏགས་ཀྱི་ཡོངས་གྲུབ་གཏན་
མ་ཡིན་ཏེ། གཞན་དབང་ཡིན་པའི་ཕྱིར། གཉིས་པའི་མཚན་གཞི་ནི་གང་
ཟག་གི་བདག་མེད་དང་ཆོས་ཀྱི་བདག་མེད་ལྟ་བུ། ཡོངས་གྲུབ་དང་འགྱུར་
མེད་ཡོངས་གྲུབ་གཉིས་དོན་གཅིག་གོ །
156



ཀུན་བཏགས་ཀྱི་མཚན་ཉིད་ཀྱི་ཟུར་དུ་ཆོས་ཉིད་མ་ཡིན་པ་ཞེས་པ་དེ།
མདོ་སྡེ་བའི་ལུགས་ལ། ཡོངས་གྲུབ་ཀྱང་རྟོག་པས་བཏགས་ཙམ་ཡིན་པས།
དེ་ཀུན་བཏགས་ཡིན་པ་གཅོད་པའི་ཕྱིར་མཚན་ཉིད་དེ་ལྟར་བཞག་པ་ཡིན་
གྱི། སེམས་ཙམ་པའི་ལུགས་ལ། ཆོས་ཉིད་མ་ཡིན་པ་ཞེས་སྦྱོར་མི་དགོས་ཏེ།
ལུགས་དེ་ལ་གཞན་དབང་དང་ཡོངས་གྲུབ་གཉིས་ལ་བདེན་གྲུབ་ཀྱིས་ཁྱབ་
ཕྱིར་རྟོག་པས་བཏགས་ཙམ་ཡིན་ན་ཀུན་བཏགས་ཡིན་པས་ཁྱབ་པར་་་་་་་་
འདོད་དོ། །དེས་ན་སེམས་ཙམ་པའི་ལུགས་ལ། དོན་དམ་པར་མ་གྲུབ་ཀྱང་
རྟོག་པའི་ངོས་ནས་གྲུབ་པ་དེ། ཀུན་བཏགས་ཀྱི་མཚན་ཉིད། རི་བོ་གི་རྭ་
ཡང་རྟོག་པའི་ངོས་ནས་གྲུབ་པའི་ཕྱིར། རྟོག་པའི་ངོས་ནས་གྲུབ་པ་ཙམ་
ཡིན་ན་ཀུན་བཏགས་ཡིན་པས་མ་ཁྱབ་སྟེ། གཞན་དབང་དང་ཡོངས་གྲུབ་
གཉིས་ཀྱང་རྟོག་པའི་ངོས་ནས་གྲུབ་པའི་ཕྱིར་ཏེ། རྟོག་ངོར་ཡོད་པའི་ཕྱིར།
ཀུན་བཏགས་ཡིན་ན་དངོས་མེད་ཡིན་པས་ཁྱབ་སྟེ། རི་བོང་གི་རྭ་
སོགས་མེད་རྒྱུའི་ཀུན་བཏགས་རྣམས་དངོས་མེད་ཡིན་པ་གང་ཞིག ནམ་
མཁའ་སོགས་ཡོད་རྒྱུའི་ཀུན་བཏགས་ཐམས་ཅད་ཀྱང་དངོས་མེད་ཡིན་པའི་
ཕྱིར། ཡོད་རྒྱུའི་ཀུན་བཏགས་སམ་རྣམ་གྲངས་པའི་ཀུན་བཏགས་ཡིན་ན་
རྟག་པ་ཡིན་པས་ཁྱབ། རྟག་པ་ཡིན་ན་རྣམ་གྲངས་པའི་ཀུན་བཏགས་ཡིན་
པས་མ་ཁྱབ་སྟེ། བདག་མེད་གཉིས་རྟག་པ་ཡིན་ཡང་། རྣམ་གྲངས་པའི་
ཀུན་བཏགས་མ་ཡིན་པའི་ཕྱིར། ཟུར་ཕྱི་མ་དེར་ཐལ། ཀུན་བཏགས་མ་ཡིན་
པའི་ཕྱིར་ཏེ། ཡོངས་གྲུབ་ཡིན་པའི་ཕྱིར།
157



མཚན་ཉིད་གསུམ་ལ་གྲུབ་མཐའི་འདོད་ཚུལ་ནི། མདོ་སྡེ་བའི་ལུགས་
ལ། བུམ་པ་བུམ་པའི་གཞན་དབང་དང་། བུམ་པ་རང་སྐྱ་ཐུབ་པའི་རྫས་སུ་
གྲུབ་པ་བུམ་པའི་ཀུན་བཏགས། བུམ་པ་རང་སྐྱ་ཐུབ་པའི་རྫས་ཡོད་ཀྱིས་
སྟོང་བ་བུམ་པའི་ཡོངས་གྲུབ་སྟེ། དེས་ནམ་མཁའ་སོགས་ཆོས་ཐམས་ཅད་
ལ་འགྲེས། སེམས་ཙམ་པའི་ལུགས་ལ། བུམ་པ་བུམ་པའི་གཞན་དབང་།
བུམ་པ་རང་འཛིན་རྟོག་པའི་ཞེན་གཞིར་རང་མཚན་གྱིས་གྲུབ་པ་བུམ་པའི་
ཀུན་བཏགས། བུམ་པ་རང་འཛིན་རྟོག་པའི་ཞེན་གཞིར་རང་མཚན་གྱིས་
གྲུབ་པས་སྟོང་བ་བུམ་པའི་ཡོངས་གྲུབ་སྟེ། དེ་ཆོས་ཀུན་ལ་འགྲེས། མདོ་སྡེ་
སྤྱོད་པའི་རང་རྒྱུད་པའི་ལུགས་ལ། བུམ་པ་བུམ་པའི་གཞན་དབང་། བུམ་
པ་བདེན་གྲུབ་བུམ་པའི་ཀུན་བཏགས། བུམ་པ་བདེན་གྲུབ་ཀྱིས་སྟོང་བ་
བུམ་པའི་ཡོངས་གྲུབ་སྟེ། དེས་ཆོས་ཀུན་ལ་འགྲེས་སོ། །དེས་ན་ཆོས་གང་
ཡང་རུང་བ་ཞིག་གི་གཞན་དབང་ཡིན་ན་གཞན་དབང་ཡིན་པས་མ་ཁྱབ་སྟེ།
ནམ་མཁའ་ནམ་མཁའི་གཞན་དབང་ཡིན་པ་གང་ཞིག གཞན་དབང་མ་
ཡིན་པའི་ཕྱིར། དང་པོ་གྲུབ་སྟེ། ནམ་མཁའ་ནམ་མཁའི་སྟེང་གི་ཀུན་
བཏགས་ཀྱི་འདོགས་གཞི་དང་དེའི་སྟེང་གི་ཡོངས་གྲུབ་ཀྱི་སྟོང་གཞི་ཆོས་་་་་
ཅན་ཡིན་པའི་ཕྱིར། དེར་ཐལ། སྟོང་ཐུན་སྐལ་བཟང་མིག་འབྱེད་ལས། དེ་
ལ་གཞན་གྱི་དབང་ནི། ཀུན་བཏགས་ཀྱི་འདོགས་པའི་གཞི་དང་། ཡོངས་
གྲུབ་ཀྱི་ཆོས་ཅན་ཡིན་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། ཀུན་
བཏགས་ཡིན་པའི་ཕྱིར། ཆོས་དེའི་ཀུན་བཏགས་ཡིན་ན། ཀུན་བཏགས་
158



ཡིན་པས་ཁྱབ། ཆོས་དེའི་ཡོངས་གྲུབ་ཡིན་ན་ཡོངས་གྲུབ་ཡིན་པས་ཁྱབ་སྟེ།
ཆོས་དེའི་ཀུན་བཏགས་དང་ཡོངས་གྲུབ་ཡིན་ན། ཀུན་བཏགས་དང་ཡོངས་
གྲུབ་མ་ཡིན་པ་མེད་པའི་ཕྱིར་རོ། །
ས་བཅད་དགུ་བ། ཤེས་བྱ་ལ་བདེན་པ་གཉིས་སུ་
དབྱེ་བ་བཤད་པ།
དང་པོ། དོན་དམ་བདེན་པ་བཤད་པ།
རྟོག་པས་བཏགས་ཙམ་མ་ཡིན་པར་རང་ངོས་ནས་གྲུབ་པའི་ཆོས་དོན་
དམ་བདེན་པའི་མཚན་ཉིད། མཚན་གཞི་ནི། བུམ་པ་དང་། བུམ་འཛིན་
རྟོག་པ་ལྟ་བུའོ། །བུམ་པ་ཆོས་ཅན། དོན་དམ་བདེན་པ་ཞེས་བྱ་སྟེ། དོན་
དམ་བདེན་པ་ཞེས་པའི་ཚིག་ཟུར་གྱི་དོན་དམ་ནི། བློ་དོན་དམ་པ་མ་འཁྲུལ་
བའི་མངོན་སུམ་གྱི་ཚད་མ་ལ་བྱེད་པ་ཡིན་ལ། ཁྱོད་དེའི་ངོར་བདེན་པས་ན་
དོན་དམ་བདེན་པ་དང་། བློ་མ་འཁྲུལ་བའི་ཚད་མ་དེའི་སྣང་ཡུལ་དུ་གྲུབ་
པས་དོན་དམ་པར་གྲུབ་པ་ཞེས་བརྗོད་པའི་ཕྱིར། མངོན་སུམ་གྱི་ཚད་མ་
ཆོས་ཅན། ཁྱོད་ལ་དོན་དམ་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་
རང་ཡུལ་ངེས་པའི་མ་འཁྲུལ་བའི་ཤེས་པ་ཡིན་པའི་རྒྱུ་མཚན་གྱིས་བློ་དོན་་་་
དམ་པ་ཞེས་བརྗོད་པའི་ཕྱིར། དེ་བཞིན་དུ་བུམ་འཛིན་རྟོག་པ་སོགས་རྟོག་
བཅས་ཀྱི་ཤེས་པ་དག་ནི་ཤེས་པ་ཡིན་པས་དངོས་པོ་ཡིན་ལ། དངོས་པོ་
159



ཐམས་ཅད་མངོན་སུམ་གྱི་ཚད་མའི་ངོར་བདེན་པས་ན། དེ་ཡང་དོན་དམ་
བདེན་པ་ཡིན་ནོ། །སྡེ་བདུན་རྒྱན་ལས། དེ་ཡང་དོན་དམ་པ་ཞེས་པའི་སྒྲ་
བཤད་པའི་གཞི་ཤེས་པ་མ་འཁྲུལ་བ་ལ་བྱས་ནས་དེའི་ངོར་བདེན་པའི་ཕྱིར་
དོན་དམ་པ་ཞེས་བྱ་ལ། ཤེས་པ་དེ་གཟུང་ཡུལ་དུ་གྲུབ་པའི་ཕྱིར་དོན་དམ་
པར་གྲུབ་པ་ཞེས་བྱའོ། །ཞེས་གསུངས་པའི་ཕྱིར། འདི་ནི་རིགས་པའི་རྗེས་
འབྲང་གི་མདོ་སྡེ་བ་དང་སེམས་ཙམ་པ་གཉིས་ཀྱི་ལུགས་ཡིན་ཡང་། དེ་
གཉིས་ཤེས་པ་མ་འཁྲུལ་བའི་མཚན་གཞི་ལ་མཐུན་པ་མ་ཡིན་ཏེ། སེམས་
ཙམ་པས། གཞན་རིག་མངོན་སུམ་ཐམས་ཅད་འཁྲུལ་ཤེས་སུ་འདོད་ལ།
མདོ་སྡེ་བས། མ་འཁྲུལ་བའི་ཤེས་པར་འདོད་པ་ལྟ་བུའོ། །ཡང་ན་མངོན་
སུམ་ཚད་མས་དངོས་ཀྱི་རྙེད་དོན། དོན་དམ་བདེན་པའི་མཚན་ཉིད་ཡིན་
ཏེ། དེའི་དངོས་ཀྱི་རྙེད་དོན་ལ་དོན་དམ་བདེན་པ་མ་ཡིན་པ་མེད། དོན་
དམ་བདེན་པ་ལའང་དེའི་དངོས་ཀྱི་རྙེད་དོན་མ་ཡིན་པ་མེད་པའི་ཕྱིར།
དོན་དམ་བདེན་པ་དང་། བདེན་པར་གྲུབ་པ་དང་། དངོས་པོ་རྣམས་དོན་
གཅིག་ཡིན་ནོ། །
གཉིས་པ། ཀུན་རྫོབ་བདེན་པ་བཤད་པ།
རྟོག་པས་བཏགས་པ་ཙམ་དུ་གྲུབ་པའི་ཆོས། ཀུན་རྫོབ་བདེན་པའི་
མཚན་ཉིད། མཚན་གཞི་ནི། ནམ་མཁའ་ལྟ་བུ། སྒྲ་བཤད་ནི། ནམ་མཁའ་
ལ་སོགས་པའི་རྟག་པ་རྣམས་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བྱ་
160



སྟེ། དེའི་ཚིག་ཟུར་གྱི་ཀུན་རྫོབ་དེ། རྟོག་པ་དང་རྗོད་བྱེད་ཀྱི་སྒྲ་གཉིས་ལ་
བྱས་ནས་དེའི་ངོ་བོ་ཙམ་དུ་བདེན་པས་ན་ཀུན་རྫོབ་བདེན་པ་ཞེས་བརྗོད་་་
པའི་ཕྱིར་རོ། །རྟོག་པ་ལ་ཀུན་རྫོབ་ཅེས་ཟེར་བ་ནི། དཔེར་ན། བུམ་པ་མ་
ཡིན་པ་ལ་བུམ་པར་སྣང་བ་དང༌། རྟག་པ་རྣམས་རང་མཚན་གྱིས་གྲུབ་པ་
མ་ཡིན་པ་ལ་རང་མཚན་གྱིས་གྲུབ་པར་སྣང་བས་སྣང་ལུགས་རྫུན་པར་སྣང་
བ་ཅན་ཡིན་པས་ཀུན་རྫོབ་ཅེས་པ་སྟེ། རྫུན་པའི་སྒྲས་བཏགས་པ་ཡིན་ནོ། །
རྟག་པ་རྣམས་ནི་རྟོག་ངོར་ཙམ་དུ་བདེན་པས་ཀུན་རྫོབ་བདེན་པ་ཡིན་གྱི། །
བདེན་པ་ནི་མ་ཡིན་ཏེ། རྫུན་པ་ཡིན་ལ། རྟོག་ངོར་ཤར་ཙམ་དང་སྒྲས་
བརྗོད་ཙམ་ལས་རང་མཚན་གྱིས་མ་གྲུབ་པའི་ཕྱིར་རོ། །སྡེ་བདུན་རྒྱན་ལས།
དེ་ཁོ་ན་ཉིད་མཐོང་བ་ལ་སྒྲིབ་པ་ཞེས་པ་ཀུན་རྫོབ་ཀྱི་སྒྲ་བཤད་པའི་དོན་
དུ་འདོད་པ་ལ་ནང་བའི་གྲུབ་མཐའ་སྨྲ་བ་ཕལ་ཆེ་བ་མཐུན་ལ། དེའི་ཕྱིར་
སྤྱི་འཛིན་རྟོག་པ་ཀུན་རྫོབ་ཅེས་པའི་སྒྲ་བཤད་པའི་གཞིར་བྱས་ནས་དེ་ཅིའི་
ཕྱིར་ཀུན་རྫོབ་ཅེས་བྱ་ཞེ་ན། དངོས་པོའི་དེ་ཁོ་ན་ཉིད་དུ་གྱུར་པའི་རང་
མཚན་དེ་དངོས་སུ་གཟུང་ཡུལ་དུ་བྱེད་པ་ལ་སྒྲིབ་པའི་ཕྱིར་ཀུན་རྫོབ་ཅེས་་་་
བྱའོ། །དེས་ན་སྤྱི་འཛིན་གྱི་བློ་ནི་ཀུན་རྫོབ་ཀྱི་སྒྲ་བཤད་གཞི་ཡིན་ལ། སྤྱི་
མཚན་རྣམས་ནི་ཀུན་རྫོབ་ཀྱི་སྒྲ་བཤད་པའི་གཞིར་གྱུར་པའི་བློ་དེའི་ངོར་་་་་
བདེན་པའི་ཕྱིར་ཀུན་རྫོབ་བདེན་པ་ཞེས་བྱའོ། །འོན་ཀྱང་རྟོག་པ་དེ་ནི་ཀུན་
རྫོབ་ཀྱི་སྒྲ་བཤད་པའི་གཞི་ཡིན་པས་ཀུན་རྫོབ་ཅེས་ཐ་སྙད་བྱས་པ་ཡིན་གྱི།
ཀུན་རྫོབ་མཚན་ཉིད་པ་མ་ཡིན་ཏེ། ཤེས་པ་ཡིན་པས་དོན་དམ་པར་གྲུབ་
161



པའི་ཕྱིར་རོ། །ཞེས་གསུངས་སོ། །དེས་ན་དོན་དམ་བདེན་པ་རྣམས་ནི་རང་
སྣང་བའི་མངོན་སུམ་ལ་རང་མཚན་གྱིས་གྲུབ་པར་སྣང་ཞིང་། སྣང་བ་ལྟར་
རང་མཚན་གྱིས་གྲུབ་པས་སྣང་ཚུལ་དང་གནས་ཚུལ་མཐུན་པའི་ཆོས་ཡིན་
ལ། ཀུན་རྫོབ་བདེན་པ་རྣམས་ནི། རྟོག་པ་ལ་རང་མཚན་གྱིས་གྲུབ་པར་
སྣང་ཡང་རང་མཚན་གྱིས་མ་གྲུབ་པས་སྣང་ཚུལ་དང་གནས་ཚུལ་མི་མཐུན་
པའི་ཆོས་ཡིན་ནོ། །
ཀུན་རྫོབ་བདེན་པ་དང་། རྟག་པ་དང་། སྤྱི་མཚན་དང་། ཐ་སྙད་དུ་གྲུབ་
པ་དང་། ཐ་སྙད་བདེན་པ་སོགས་དོན་གཅིག་ཡིན་ནོ། །ཐ་སྙད་དུ་གྲུབ་པ་
ཞེས་པ་ནི། ཐ་སྙད་སྒྲ་རྟོག་གི་ངོ་ཙམ་དུ་གྲུབ་པའི་ཆོས་རྣམས་ལ་བརྗོད་པ་
ཡིན་ནོ། །ཐ་སྙད་ལ་བརྗོད་པ་སྒྲའི་ཐ་སྙད་དང་། རྟོག་པ་བློའི་ཐ་སྙད་
གཉིས་ཡོད་ལ། ཐ་སྙད་དུ་གྲུབ་པ་ཡིན་ན། ཐ་སྙད་དེ་གཉིས་གང་ཡང་མ་
ཡིན་པས་ཁྱབ་སྟེ། ཀུན་རྫོབ་བདེན་པ་ཐམས་ཅད་ཐ་སྙད་དུ་གྲུབ་པ་ཡིན་
ཡང་ཐ་སྙད་མ་ཡིན་པའི་ཕྱིར། ཟུར་ཕྱི་མ་དེར་ཐལ། བརྗོད་པ་སྒྲའི་ཐ་སྙད་
མ་ཡིན་པ་གང་ཞིག རྟོག་པ་བློའི་ཐ་སྙད་མ་ཡིན་པའི་ཕྱིར་རོ། །
ཀུན་རྫོབ་བདེན་པའི་མཚན་ཉིད་ལ། རྟོག་པས་བཏགས་ཙམ་དུ་གྲུབ་
པའི་ཆོས་ཞེས་པའི་ཚིག་ཟུར་གྱི་ཙམ་སྒྲ་དེས། ཀུན་རྫོབ་བདེན་པ་རྣམས་
བདེན་པར་གྲུབ་པ་ཡིན་པ་གཅོད། ཆོས་ཞེས་པས། རི་བོང་གི་རྭ་ལྟ་བུ་རྟོག་
པས་བཏགས་ཙམ་ཡིན་ཡང་ཆོས་མ་ཡིན་པས་དེ་དག་ཀུན་རྫོབ་བདེན་པ་་་་
ཡིན་པ་གཅོད་དོ། །ཀུན་རྫོབ་བདེན་པ་ཞེས་པས། ཀུན་རྫོབ་ཀྱང་ཡིན།
162



བདེན་པ་ཡང་ཡིན་པའི་དོན་མ་ཡིན་ཏེ། དེ་ལྟ་ན་རྫུན་པ་ཡང་ཡིན། བདེན་
པ་ཡང་ཡིན་ཞེས་སྨྲ་དགོས་པས་འགལ་བ་འདུ་བར་འགྱུར་ལ། དེ་ནི་རྟག་པ་
སོགས་སྤྱི་མཚན་རྣམས་རྟོག་ངོར་ཙམ་དུ་བདེན་པས་ཀུན་རྫོབ་བདེན་པ་་་་
ཞེས་པ་གོང་དུ་བརྗོད་ཟིན་པ་ལྟར་རོ། །
གསུམ་པ། མཐའ་དཔྱད་པ།
ཁ་ཅིག་གིས། རྣམ་འགྲེལ་ལས། དོན་དམ་དོན་བྱེད་ནུས་པ་གང་། །དེ་
འདིར་དོན་དམ་ཡོད་པ་ཡིན། །གཞན་ནི་ཀུན་རྫོབ་ཡོད་པ་སྟེ། །དེ་དག་རང་
སྤྱིའི་མཚན་ཉིད་བཤད། །ཅེས་པ་དེས། དོན་དམ་པར་དོན་བྱེད་ནུས་པ་དེ།
དོན་དམ་བདེན་པ་དང་རང་མཚན་གཉིས་ཀྱི་མཚན་ཉིད་དང་། དོན་དམ་
པར་དོན་བྱེད་མི་ནུས་པ་དེ། ཀུན་རྫོབ་བདེན་པ་དང་སྤྱི་མཚན་གཉིས་ཀྱི་
མཚན་ཉིད་བསྟན་པ་ཡིན་ཞེས་ཟེར་བ་མི་འཐད་དེ། སྡེ་བདུན་རྒྱན་ལས།
གཞུང་དེའི་དངོས་བསྟན་ནི། སྤྱིར་གཞལ་བྱའི་ནང་། བློ་དོན་དམ་པ་མངོན་
སུམ་གྱི་སྣང་ཡུལ་གྱི་དོན་བྱེད་ནུས་པ་གང་ཡིན་པ་དེ་ནི། ལུགས་འདིར་དོན་
དམ་དུ་སྟེ་བདེན་གྲུབ་ཏུ་ཡོད་པ་ཡིན་ལ། དེ་ལས་གཞན་བློ་དོན་དམ་པ་
མངོན་སུམ་གྱི་སྣང་ཡུལ་གྱི་དོན་བྱེད་མི་ནུས་པའི་ཆོས་དེ་ནི། ཀུན་རྫོབ་ཏུ་
ཡོད་པ་ཡིན་ཏེ། དེ་གཉིས་ནི་རིམ་བཞིན་སྔ་མ་རང་མཚན་དང་ཕྱི་མ་སྤྱི་
མཚན་ཡིན་པར་བསྟན་པས་ལུང་དེར་དོན་དམ་བདེན་པ་དང་རང་མཚན་
གཉིས་ཀྱི་མཚན་ཉིད་དང་། ཀུན་རྫོབ་བདེན་པ་དང་སྤྱི་མཚན་གཉིས་ཀྱི་
163



མཚན་ཉིད་ཡིན་ཞེས་དངོས་སུ་སྟོན་པའི་ཚིག་ནུས་ནི་མེད་པའི་ཕྱིར་རོ། །
ཞེས་གསུངས་པའི་ཕྱིར།
ཁོ་ན་རེ། དོན་དམ་བདེན་པ་ཡིན་ན་མངོན་སུམ་ཡིན་པས་ཁྱབ་པར་
ཐལ། དོན་དམ་བདེན་པ་ཞེས་པའི་ཚིག་ཟུར་གྱི་དོན་དམ་དེས་མངོན་སུམ་
ཚད་མ་ལ་བྱེད་པ་ཡིན་པའི་ཕྱིར་ཟེར་ན། མ་ཁྱབ་སྟེ། དེའི་ཚིག་ཟུར་གྱི་དོན་
དམ་དེ་མངོན་སུམ་ཚད་མ་ལ་བྱེད་པ་ཡིན་ཡང་། བུམ་པ་སོགས་གཟུགས་
རྣམས་བློ་དོན་དམ་པ་མངོན་སུམ་ཚད་མའི་སྣང་ཡུལ་ཡིན་པས་དོན་དམ་་་
པའང་ཡིན། དེའི་ངོར་བདེན་པས་བདེན་པ་ཡང་ཡིན་པས་དོན་དམ་བདེན་
པ་ཡིན་པའི་ཕྱིར། གོང་དུ་འདོད་ན། བུམ་པ་ཆོས་ཅན། མངོན་སུམ་ཡིན་
པར་ཐལ། དོན་དམ་བདེན་པ་ཡིན་པའི་ཕྱིར། ཁྱབ་པ་ཁས་བླངས། འདོད་
ན། དེ་ཆོས་ཅན། མངོན་སུམ་མ་ཡིན་པར་ཐལ། ཤེས་པ་མ་ཡིན་པའི་ཕྱིར་
ཏེ་གཟུགས་ཡིན་པའི་ཕྱིར། ཡང་ཁོ་ན་རེ། རྟོག་པའི་བློ་དང་རྗོད་བྱེད་ཀྱི་སྒྲ་
རྣམས་ཆོས་ཅན། ཀུན་རྫོབ་ཡིན་པར་ཐལ། ཀུན་རྫོབ་བདེན་པ་ཞེས་པའི་
ཚིག་ཟུར་གྱི་ཀུན་རྫོབ་ཡིན་པའི་ཕྱིར་ན། མ་ཁྱབ་སྟེ། ཁྱོད་ཀྱི་ཡུལ་རྫུན་པ་
དང་། སྣང་ལུགས་རྫུན་པ་ཡིན་པས་རྫུན་པ་ཞེས་བཏགས་པ་ཡིན་གྱི། རྫུན་
པ་མ་ཡིན་པར་བདེན་པ་ཡིན་པའི་ཕྱིར་ཏེ། དོན་དམ་བདེན་པ་ཡིན་པའི་
ཕྱིར། དེར་ཐལ། དངོས་པོ་ཡིན་པའི་ཕྱིར། ཁྱབ་སྟེ། དངོས་པོ་དང་དོན་
དམ་བདེན་པ་གཉིས་དོན་གཅིག་ཡིན་པའི་ཕྱིར། །
ཐ་སྙད་དུ་གྲགས་ན་ཐ་སྙད་དུ་གྲུབ་པས་མ་ཁྱབ་སྟེ། དོན་དམ་བདེན་
164



པ་རྣམས་ཐ་སྙད་དུ་གྲགས་པ་གང་ཞིག ཐ་སྙད་དུ་གྲུབ་པ་མ་ཡིན་པའི་ཕྱིར།།
དང་པོ་གྲུབ་སྟེ། འཇིག་རྟེན་གྱི་ཐ་སྙད་དུ་གྲགས་པ་ཡིན་པའི་ཕྱིར། དེར་
ཐལ། བུམ་པ་ལ་ཐ་སྙད་དུ་བུམ་པ་ཞེས་གྲགས་བཞིན་པ་ཡིན་པའི་ཕྱིར།
གཉིས་པ་གྲུབ་སྟེ། ཐ་སྙད་དུ་གྲུབ་པ་ནི་ཐ་སྙད་སྒྲ་རྟོག་གི་ངོ་ཙམ་དུ་གྲུབ་
པའི་ཆོས་དེ་ཡིན་ལ། དེ་ཀུན་རྫོབ་བདེན་པ་ཡིན་པའི་ཕྱིར་ཏེ། ཐ་སྙད་དུ་
གྲུབ་པ་དང་ཀུན་རྫོབ་བདེན་པ་གཉིས་དོན་གཅིག་ཡིན་པའི་ཕྱིར། ཁ་ཅིག་
ན་རེ། ཁྱོད་ཀུན་རྫོབ་བདེན་པ་ཡིན་ན། ཁྱོད་ཡིན་ན་ཀུན་རྫོབ་བདེན་པ་
ཡིན་པས་ཁྱབ་ཟེར་ན། ཤེས་བྱ་ཆོས་ཅན། ཁྱོད་ཡིན་ན་ཀུན་རྫོབ་བདེན་པ་
ཡིན་པས་ཁྱབ་པར་ཐལ། ཁྱོད་ཀུན་རྫོབ་བདེན་པ་ཡིན་པའི་ཕྱིར། ཁྱོབ་པ་
ཁས། མ་གྲུབ་ན། ཤེས་བྱ་ཆོས་ཅན། ཀུན་རྫོབ་བདེན་པ་ཡིན་པར་ཐལ།
རྟག་པ་ཡིན་པའི་ཕྱིར། ཁྱབ་སྟེ་རྟག་པ་དང་ཀུན་རྫོབ་བདེན་པ་གཉིས་དོན་
གཅིག་ཡིན་པའི་ཕྱིར། རྩ་བར་འདོད་མི་ནུས་ཏེ། བུམ་པ་ཤེས་བྱ་ཡིན་པ་
གང་ཞིག ཀུན་རྫོབ་བདེན་པ་མ་ཡིན་པའི་ཕྱིར། ཁྱོད་ཀུན་རྫོབ་བདེན་པ་
ཡིན་ན་ཁྱོད་ཡིན་ན་ཀུན་རྫོབ་བདེན་པ་མ་ཡིན་པས་ཀྱང་མ་ཁྱབ་སྟེ། རྟག་
པ་དང་སྤྱི་མཚན་སོགས་ཀུན་རྫོབ་བདེན་པ་ཡང་ཡིན། རྟག་པ་དང་སྤྱི་
མཚན་སོགས་ཡིན་ནའང་ཀུན་རྫོབ་བདེན་པ་ཡིན་པས་ཁྱབ་པའི་ཕྱིར། ་ ཁ་
ཅིག་གིས། ཁྱོད་དོན་དམ་བདེན་པ་ཡིན་ན། ཁྱོད་ཡིན་ན་དོན་དམ་བདེན་
པ་ཡིན་པས་ཁྱབ་ཟེར་ན། སྒྲ་མི་རྟག་པ་ཆོས་ཅན། ཁྱོད་ཡིན་ན་དོན་དམ་
བདེན་པ་ཡིན་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར། ཁྱབ་པ་
165



ཁས། མ་གྲུབ་ན། - སྒྲ་མི་རྟག་པ་ཆོས་ཅན། དོན་དམ་བདེན་པ་ཡིན་པར་
ཐལ། དངོས་པོ་ཡིན་པའི་ཕྱིར་ཏེ། ལྡན་མིན་འདུ་བྱེད་ཡིན་པའི་ཕྱིར། རྩ་
བར་འདོད་ན། ཡོད་པ་ཆོས་ཅན། དོན་དམ་བདེན་པ་ཡིན་པར་ཐལ། སྒྲ་མི་
རྟག་པ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ན། སྒྲ་མི་རྟག་པ་
ཡིན་པར་ཐལ། གང་ཟག་གི་བདག་མེད་ཡིན་པའི་ཕྱིར། གོང་དུ་འདོད་མི་
ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། ཡང་ཁོ་ན་རེ། ཀུན་རྫོབ་བདེན་
པ་མ་ཡིན་པར་ཐལ། ཀུན་རྫོབ་རྫུན་པ་ཡིན་པའི་ཕྱིར་ཞེ་ན། རྣམ་པ་གཅིག་
ཏུ་སྤྱི་ལ་མ་སེམས་པར་གསལ་བའི་ཐོག་མ་ཆོས་ཅན་དུ་བསམས་ནས་ཀུན་་་་
རྫོབ་དེ་བདེན་པ་མ་ཡིན་པར་འདོད་ཅེས་རྩིས་ཆོག་ལ། རྣམ་པ་གཅིག་ཏུ་སྤྱི་
ལ་བསམས་ནས་ཀུན་རྫོབ་ནི་རྫུན་པ་ཡིན་ཡང་། ཀུན་རྫོབ་བདེན་པ་མ་ཡིན་
པས་མ་ཁྱབ་སྟེ། ཀུན་རྫོབ་བདེན་པ་ནི་ཀུན་རྫོབ་བདེན་པ་དང་རྫུན་པ་
གཉིས་ཀ་ཡིན་པའི་ཕྱིར་ཞེས་སྨྲས་ཀྱིས་ཆོག་གོ །
བཞི་བ། གྲུབ་མཐའི་འདོད་ཚུལ་རགས་ཙམ་བཤད་པ།
གོང་དུ་བརྗོད་ཟིན་པའི་བདེན་གཉིས་ཀྱི་རྣམ་གཞག་ནི། རིགས་པའི་
རྗེས་འབྲང་གི་མདོ་སྡེ་བའི་འདོད་པ་ཡིན་ལ། བྱེ་བྲག་སྨྲ་བ་དང་ལུང་གི་
རྗེས་འབྲང་གི་མདོ་སྡེ་བ་ནི། བཅོམ་པའམ་བློའི་ཆ་ཤས་སོ་སོར་བསལ་བ་ན་
རང་འཛིན་གྱི་བློ་འདོར་དུ་རུང་བའི་ཆོས་དེ་ཀུན་རྫོབ་བདེན་པའི་མཚན་་་་་
ཉིད། མཚན་གཞི་བུམ་པ་དང་རྒྱུན་ལྡན་གྱི་ཤེས་པ་ལྟ་བུ། བུམ་པ་ནི་ཐོ་པས་
166



བཅོམ་པ་ན་དེ་ལ་བུམ་པར་འཛིན་པའི་བློ་འདོར་བ་དང་། རྒྱུན་ལྡན་གྱི་
ཤེས་པ་ནི། སྐད་ཅིག་མ་ཆ་ཤས་རྣམས་སོ་སོར་བསལ་བ་ན། རྒྱུན་ལྡན་གྱི་
ཤེས་པར་འཛིན་པའི་བློ་འདོར་བར་འགྱུར་བའི་ཕྱིར་རོ། །བཅོམ་པའམ་
བློའི་ཆ་ཤས་སོ་སོར་བསལ་བ་ན་རང་འཛིན་བློ་འདོར་དུ་མི་རུང་བའི་ཆོས་
ནི་དོན་དམ་བདེན་པའི་མཚན་ཉིད། མཚན་གཞི་ནི་ནམ་མཁའ་ལ་སོགས་
པའི་རྟག་པ་ཐམས་ཅད་དང་། གཟུགས་དང་སེམས་ཀྱི་སྐད་ཅིག་མ་ཐམས་
ཅད་དང་། རྡུལ་ཕྲན་ཕྱོགས་ཀྱི་ཆ་མེད། ཤེས་པ་དུས་ཀྱི་ཆ་མེད་ལྟ་བུ།
མཛོད་ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་མི་འཇུག་
པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་བཞིན་ནོ། །ཞེས་
གསུངས་པ་ལྟར་རོ། །དེས་ན་ལུགས་འདིས་རྟག་པ་ལ་དོན་དམ་བདེན་པས་
ཁྱབ། མི་རྟག་པ་ལ་བདེན་པ་གཉིས་ཡོད་པར་འདོད་དོ། །
སེམས་ཙམ་པའི་བདེན་པ་གཉིས་ཀྱི་མཚན་ཉིད་ནི། ཐ་སྙད་དཔྱོད་
བྱེད་ཀྱི་རིགས་ཤེས་ཚད་མས་རྙེད་དོན། ཀུན་རྫོབ་བདེན་པའི་མཚན་ཉིད།
མཚན་གཞི་བུམ་པ་ལྟ་བུ། རྫུན་པ་དང་ཐ་སྙད་བདེན་པ་དང་ཀུན་རྫོབ་
བདེན་པ་རྣམས་དོན་གཅིག དོན་དམ་དཔྱོད་བྱེད་ཀྱི་རིགས་ཤེས་ཚད་མས་
རྙེད་དོན། དོན་དམ་བདེན་པའི་མཚན་ཉིད། མཚན་གཞི་བུམ་པ་ཕྱི་དོན་
གྱིས་སྟོང་བ་དང་། བུམ་པ་དང་བུམ་འཛིན་ཚད་མ་རྫས་གཞན་གྱིས་སྟོང་བ་
དང་། བུམ་པ་རང་འཛིན་རྟོག་པའི་ཞེན་གཞིར་རང་མཚན་གྱིས་གྲུབ་པས་
སྟོང་བ་རྣམས་སོ། །
167



རང་རྒྱུད་པ་ནི། རང་མངོན་སུམ་དུ་རྟོགས་པའི་མངོན་སུམ་ཚད་མས་
གཉིས་སྣང་ནུབ་པའི་སྒོ་ནས་རྟོགས་པར་བྱ་བ་དོན་དམ་བདེན་པའི་མཚན་
ཉིད། མཚན་གཞི་བུམ་པ་རང་བཞིན་གྱིས་སྟོང་བ་ལྟ་བུ། རང་མངོན་སུམ་
དུ་རྟོགས་པའི་མངོན་སུམ་ཚད་མས་གཉིས་སྣང་དང་བཅས་པའི་སྒོ་ནས་་་་་
རྟོགས་པར་བྱ་བ་ཀུན་རྫོབ་བདེན་པའི་མཚན་ཉིད། མཚན་གཞི་ནི་བུམ་པ་
ལ་སོགས་པའི་ཤེས་བྱ་ཐ་སྙད་པ་སོགས་སོ། །
དབུ་མ་ཐལ་འགྱུར་བའི་ལུགས་ལ། ཐ་སྙད་དཔྱོད་པའི་ཚད་མ་རང་
ཉིད་ལ་ཐ་སྙད་དཔྱོད་པའི་ཚད་མར་སོང་བའི་རྙེད་དོན་ཀུན་རྫོབ་བདེན་་་
པའི་མཚན་ཉིད། མཚན་གཞི་ནི། བུམ་པ་ལ་སོགས་པའི་ཤེས་བྱ་ཐ་སྙད་པ་
དང༌། བུམ་འཛིན་ཤེས་པ་ལ་སོགས་པའི་ཀུན་རྫོབ་འཇལ་བའི་བློ་རྣམས་
ཤེས་པ་ཐ་སྙད་པ་དང་། བུམ་པའི་མིང་སོགས་རྗོད་བྱེད་ཐ་སྙད་རྣམས་ཡིན་
ཏེ། འདིར་ཀུན་རྫོབ་བདེན་པ་ཡིན་ན་ཐ་སྙད་ཡིན་པར་བཞེད་པའི་ཕྱིར།
ཀུན་རྫོབ་བདེན་པ་དང་། ཐ་སྙད་བདེན་པ་དང་། བསླུ་བའི་ཆོས་དང་།
ཀུན་རྫོབ་པ་དང་། སྣང་གནས་མི་མཐུན་པའི་ཆོས་རྣམས་དོན་གཅིག
མཐར་ཐུག་དཔྱོད་པའི་ཚད་མ་རང་ཉིད་ལ་མཐར་ཐུག་དཔྱོད་པའི་ཚད་་་་་
མར་སོང་བའི་རྙེད་དོན། དོན་དམ་བདེན་པའི་མཚན་ཉིད། མཚན་གཞི་ནི།
བུམ་པ་རང་བཞིན་གྱིས་སྟོང་བ་ལྟ་བུ། དོན་དམ་བདེན་པ་དང་། སྟོང་ཉིད་
དང་། གནས་ལུགས་མཐར་ཐུག་དང་། མི་བསླུ་བའི་ཆོས་དང་། སྣང་ཚུལ་
དང་གནས་ཚུལ་མཐུན་པའི་ཆོས་རྣམས་དོན་གཅིག་གོ །ཀུན་རྫོབ་བདེན་པ་
168



སྣང་གནས་མི་མཐུན་པ་དང་དོན་དམ་བདེན་པ་སྣང་གནས་མཐུན་པ་ཡིན་
པའི་རྒྱུ་མཚན་ནི། ཀུན་རྫོབ་བདེན་པ་ནི། སྤྱིར་བཏང་གི་རང་མངོན་སུམ་
དུ་རྟོགས་པའི་བློ་ལ་སྣང་ཚུལ་བདེན་པར་སྣང་ཡང་གནས་ཚུལ་བདེན་མེད་
དུ་གནས་པས་སྣང་གནས་མི་མཐུན་པའི་ཆོས་དང་། སྣང་ཚུལ་བསླུ་བའི་
ཆོས་སུ་འཇོག་པའོ། །དོན་དམ་བདེན་པ་ནི། རང་མངོན་སུམ་དུ་རྟོགས་
པའི་བློ་ལ་སྣང་ཚུལ་ཡང་བདེན་མེད་དུ་སྣང་། གནས་ཚུལ་ཡང་བདེན་མེད་
དུ་གནས་པས་སྣང་གནས་མཐུན་པ་དང་། སྣང་ཚུལ་མི་བསླུ་བར་འཇོག་པ་
ཡིན་ནོ། །
ས་བཅད་བཅུ་བ། ཤེས་བྱ་ལ་མངོན་ལྐོག་གཉིས་སུ་
དབྱེ་བ་བཤད་པ།
དང་པོ། མངོན་གྱུར་བཤད་པ།
མངོན་སུམ་ཚད་མས་དངོས་སུ་རྟོགས་པར་བྱ་བ། མངོན་གྱུར་གྱི་
མཚན་ཉིད། དེ་དང་དངོས་པོ་དོན་གཅིག་ཡིན་ཏེ། ལུགས་འདིར་མངོན་ ་
སུམ་ཚད་མས་དངོས་སུ་རྟོགས་པར་བྱ་བ་ཡིན་ན། དངོས་པོ་ཡིན་དགོས་ཀྱི།
རྟག་པ་ཐམས་ཅད་མངོན་སུམ་ཚད་མས་དངོས་སུ་རྟོགས་པར་བྱ་བ་མ་ཡིན་
པའི་ཕྱིར། དངོས་པོ་ཡིན་ན། རང་ཉིད་དངོས་སུ་རྟོགས་པའི་མངོན་སུམ་
ཚད་མ་ཡོད་པས་ཁྱབ་པའི་ཕྱིར།
169



མངོན་གྱུར་ལ་དབྱེ་ན། རང་རིག་མངོན་སུམ་གྱི་བྱེད་པ་དངོས་སུ་
འཇུག་པའི་ཡུལ་དང་། གཞན་རིག་མངོན་སུམ་གྱི་བྱེད་པ་དངོས་སུ་འཇུག་
པའི་ཡུལ་དང་གཉིས་ཡོད། དང་པོ་དང་ཤེས་པ་དོན་གཅིག་ཡིན་ཏེ། ཤེས་
པ་ཐམས་ཅད་རང་རང་གི་སྟེང་གི་རང་རིག་གིས་ཡུལ་འཛིན་པའི་བྱེད་པ་་་་
འཇུག་པའི་ཡུལ་ཡང་ཡིན། དངོས་པོ་ཡང་ཡིན་པའི་ཕྱིར། གཉིས་པ་དངོས་
པོ་དང་དོན་གཅིག་སྟེ། དངོས་པོ་ཡིན་ན་རང་མངོན་སུམ་དུ་རྟོགས་པའི་
བློའི་བྱེད་པ་འཇུག་པའི་ཡུལ་ཡང་ཡིན། མངོན་གྱུར་ཡང་ཡིན་པའི་ཕྱིར་
རོ། །
གཉིས་པ། ལྐོག་གྱུར་བཤད་པ།
རྗེས་དཔག་ཚད་མས་དངོས་སུ་རྟོགས་པར་བྱ་བ། ལྐོག་གྱུར་གྱི་མཚན་
ཉིད། དེ་དང་ཤེས་བྱ་དོན་གཅིག མཚན་གཞི་ནི། གཟུགས་དང་། ནམ་
མཁའ། གང་ཟག་གི་བདག་མེད་ལྟ་བུ། གཞི་གྲུབ་ན། ལྐོག་གྱུར་ཡིན་པས་
ཁྱབ་སྟེ། གཞི་གྲུབ་ན། རང་ཉིད་རྟོགས་པའི་རྗེས་དཔག་ཚད་མ་ཡོད་པས་
ཁྱབ་པའི་ཕྱིར། དེས་ན་མངོན་ལྐོག་གཉིས་མི་འགལ་ཏེ། དངོས་པོ་རྣམས་
མངོན་ལྐོག་གཉིས་ཀ་ཡིན་པའི་ཕྱིར། རྟག་པ་རྣམས་ལྐོག་གྱུར་ཁོ་ན་ཡིན་ཏེ།
རྟག་པ་ཡིན་ན། རང་ཉིད་དངོས་སུ་རྟོགས་པའི་མངོན་སུམ་མེད་པས་ཁྱབ་
པའི་ཕྱིར།
ལྐོག་གྱུར་ལ་དབྱེ་ན་གསུམ་ཡོད་དེ། དངོས་སྟོབས་རྗེས་དཔག་གི་བྱེད་
170



པ་འཇུག་པའི་ཡུལ་དང་། ཡིད་ཆེས་རྗེས་དཔག་གི་བྱེད་པོ་འཇུག་པའི་ཡུལ་
དང་། གྲགས་པའི་རྗེས་དཔག་གི་བྱེད་པ་འཇུག་པའི་ཡུལ་དང་གསུམ་ཡོད་
པའི་ཕྱིར། དང་པོ་གཞག་ཏུ་ཡོད་དེ། སྒྲ་མི་རྟག་པ་དང་། བུམ་པ་གང་ཟག་
གི་བདག་མེད་ལྟ་བུ་དེ་ཡིན་པའི་ཕྱིར། གཉིས་པ་གཞག་ཏུ་ཡོད་དེ། རང་
ཉིད་ཡིད་ཆེས་པའི་ལུང་ཁོ་ན་ལ་བརྟེན་ནས་རྟོགས་དགོས་པའི་ཆོས་ལྟ་བུ་
དེ་ཡིན་པའི་ཕྱིར། གསུམ་པ་གཞག་ཏུ་ཡོད་དེ། རི་བོང་ཅན་ལ་ཟླ་བ་ཞེས་
སྒྲས་བརྗོད་རུང་བ་ལྟ་བུ་དེ་ཡིན་པའི་ཕྱིར།
མངོན་གྱུར་དང་ལྐོག་གྱུར་གྱི་མཚན་ཉིད་དེ་ལྟར་ཡིན་ན། ཚད་མས་
རང་གི་གཞལ་བྱ་དངོས་སུ་རྟོགས་པ་དང་ཤུགས་ལ་རྟོགས་པའི་དོན་གང་་་་་
ཡིན་ཞེ་ན། ཚད་མ་ལ་ཡུལ་དེའི་རྣམ་པ་ཤར་བའི་སྒོ་ནས་ཡུལ་དེ་ལ་ངེས་པ་
འདྲེན་ནུས་པ་དེ། ཚད་མས་ཡུལ་དེ་དངོས་སུ་རྟོགས་པ་དང་། ཚད་མ་ལ་
ཡུལ་དེའི་རྣམ་པ་མ་ཤར་ཡང་། ཡུལ་གཞན་གྱི་རྣམ་པ་ཤར་བའི་སྒོ་ནས་
ཡུལ་དེ་ལ་ངེས་པ་འདྲེན་ནུས་པ་དེ། ཚད་མས་ཡུལ་དེ་ཤུགས་ལ་རྟོགས་པའི་
དོན་ཡིན་ནོ། །དེ་བཞིན་དུ། མངོན་སུམ་ཚད་མ་དེ་ལ་ཡུལ་དེའི་རྣམ་པ་ཤར་
བའི་སྒོ་ནས་ཡུལ་དེ་ལ་ངེས་པ་འདྲེན་ནུས་པ་དེ། མངོན་སུམ་ཚད་མ་དེས་
ཡུལ་དེ་དངོས་སུ་རྟོགས་པའི་དོན་ཡིན་པ་དང༌། མངོན་སུམ་ཚད་མ་དེ་ལ་
ཡུལ་དེའི་རྣམ་པ་མ་ཤར་ཡང་། ཡུལ་གཞན་གྱི་རྣམ་པ་ཤར་བའི་སྒོ་ནས་
ཡུལ་དེ་ལ་ངེས་པ་འདྲེན་ནུས་པ་དེ། མངོན་སུམ་ཚད་མ་དེས་ཡུལ་དེ་ཤུགས་
ལ་རྟོགས་པའི་དོན་ཡིན་ཏེ། དཔེར་ན། བུམ་པས་དག་པའི་ས་ཕྱོགས་འཛིན་



པའི་དབང་པོ་མངོན་སུམ་ཚད་མ་དེས། ས་ཕྱོགས་དེའི་རྣམ་པ་ཤར་བའི་སྒོ་
ནས་ས་ཕྱོགས་དེ་ལ་ངེས་པ་འདྲེན་ནུས་པས་དབང་མངོན་དེས་ས་ཕྱོགས་དེ་
དངོས་སུ་རྟོགས་པ་དང་། དེ་འདྲའི་དབང་པོ་མངོན་སུམ་ཚད་མ་དེ་ལ།
བུམ་པས་དག་པའི་ས་ཕྱོགས་ཀྱི་སྟེང་གི་བུམ་མེད་ཀྱི་རྣམ་པ་མ་ཤར་ཡང་།དེ་
འདྲའི་ས་ཕྱོགས་ཀྱི་རྣམ་པ་ཤར་བའི་སྒོ་ནས་དེའི་སྟེང་གི་བུམ་མེད་ལ་ངེས་
པ་འདྲེན་ནུས་པ་དེ། ཤུགས་ལ་རྟོགས་པ་ལྟ་བུ་ཡིན་ནོ། །རྗེས་དཔག་ཚད་མ་
ལ་ཡང་ཡུལ་དེའི་རྣམ་པ་ཤར་བའི་སྒོ་ནས་དེ་ལ་ངེས་པ་འདྲེན་ནུས་དེ།
རྗེས་དཔག་ཚད་མ་དེས་ཡུལ་དེ་དངོས་སུ་རྟོགས་པ་དང་། རྗེས་དཔག་ཚད་
མ་དེ་ལ་ཡུལ་དེའི་རྣམ་པ་མ་ཤར་ཡང་། ཡུལ་གཞན་གྱི་རྣམ་པ་ཤར་བའི་སྒོ་
ནས་ཡུལ་དེ་ལ་ངེས་པ་འདྲེན་ནུས་པ་དེ། རྗེས་དཔག་ཚད་མ་དེས་ཡུལ་དེ་
ཤུགས་ལ་རྟོགས་པའི་དོན་ཡིན་ཏེ། དཔེར་ན། སྒྲ་མི་རྟག་པར་རྟོགས་པའི་
རྗེས་དཔག་ཚད་མས་སྒྲ་མི་རྟག་པ་དངོས་སུ་རྟོགས་པ་དང་། སྒྲ་རྟག་པ་མ་
ཡིན་པ་ཤུགས་ལ་རྟོགས་པ་ལྟ་བུའོ། །
བཏགས་པ་ལྟ་བུའ །
།
མངོན་ལྐོག་གཉིས་གཞི་གང་ཟག་སོ་སོ་ལ་སྦྱར་ན། གང་ཟག་དེས་
མངོན་སུམ་དུ་རྟོགས་པར་ནུས་པའི་ཆོས་དེ། གང་ཟག་དེ་ལ་མངོན་གྱུར་
ཡིན་པའི་མཚན་ཉིད། གང་ཟག་དེ་མངོན་སུམ་དུ་མ་རྟོགས་པའི་ཆོས་དེ།
གང་ཟག་དེ་ལ་ལྐོག་གྱུར་ཡིན་པའི་མཚན་ཉིད། ལྷས་སྦྱིན་གྱིས་མངོན་སུམ་
དུ་རྟོགས་པར་ནུས་པའི་ཆོས་དེ། ལྷས་སྦྱིན་ལ་མངོན་གྱུར་ཡིན་པའི་མཚན་
ཉིད། མཚན་གཞི་ནི་ལྷས་སྦྱིན་གྱི་ཡིད་ཤེས་དང་། ལྷས་སྦྱིན་རང་གི་ལག་པ་
172



དང་། གནས་མལ་ཡོ་བྱད་ལྟ་བུ། ལྷས་སྦྱིན་གྱིས་མངོན་སུམ་དུ་མ་རྟོགས་
པའི་ཆོས་དེ། ལྷས་སྦྱིན་ལ་ལྐོག་གྱུར་ཡིན་པའི་མཚན་ཉིད། མཚན་གཞི་ནི་
ལྷས་སྦྱིན་རང་དང་ལོ་སྟོང་ཕྲག་དུ་མས་ཆོད་པའི་བྱ་བ་དང་དངོས་པོ། ཁོ་
དང་དུས་མཉམ་དུ་ཡོད་ཀྱང་བར་དུ་གླིང་དུ་མས་ཆོད་པའི་གང་ཟག་དང་
བྱ་དངོས། ཁོ་དང་ཉེ་བར་ཡོད་ཀྱང་ཁོས་ཤེས་མི་ནུས་པའི་དངོས་པོ་ཕྲ་མོ་
ལྟ་བུའོ། །དེས་ན་གཞི་གང་ཟག་གཅིག་ལ་ལྟོས་ནས་མངོན་ལྐོག་གཉིས་
འགལ་བ་ཡིན་ཏེ། གང་ཟག་དེ་ལ་མངོན་གྱུར་ཡིན་ན། གང་ཟག་དེ་ལ་ལྐོག་
གྱུར་མ་ཡིན་པས་ཁྱབ་པ་དང་། གང་ཟག་དེ་ལ་ལྐོག་གྱུར་ཡིན་ན། གང་ཟག་
དེ་ལ་མངོན་གྱུར་མ་ཡིན་དགོས་པའི་ཕྱིར། སྡེ་བདུན་རྒྱན་ལས། བློ་གང་ལ་
མངོན་གྱུར་དུ་སོང་བ་བློ་དེ་ལ་ལྐོག་གྱུར་མ་ཡིན་པས་ཁྱབ་པས། བློ་གཅིག་
གི་ངོར་ཆོས་གཅིག་ད་ལྟ་མངོན་གྱུར་ཡིན་པ་དང་ད་ལྟ་ལྐོག་གྱུར་ཡིན་པ་་་་་
འགལ་བ་ཡིན་ནོ། །ཞེས་གསུངས་པའི་ཕྱིར། དེ་ལ་ཁ་ཅིག་ན་རེ། མངོན་ལྐོག་
གཉིས་འགལ་བ་ཡིན་ཏེ། གང་ཟག་གང་ལ་མངོན་གྱུར་ཡིན་པ་དེ་ལ་ལྐོག་
གྱུར་མིན། གང་ཟག་གང་ལ་ལྐོག་གྱུར་ཡིན་པ་དེ་ལ་མངོན་གྱུར་མ་ཡིན་པའི་
ཕྱིར་ཟེར་ན་ཁྱབ་པ་འགལ་བ་ཡིན་ནོ། །འདོད་མི་ནུས་ཏེ། མངོན་ལྐོག་
གཉིས་མི་འགལ་བ་ཡིན་པའི་ཕྱིར་ཏེ། མངོན་སུམ་ཚད་མའི་དངོས་ཀྱི་
གཞལ་བྱ་ཡིན་པ་དང་རྗེས་དཔག་ཚད་མའི་དངོས་ཀྱི་གཞལ་བྱ་ཡིན་པ་མི་་་
འགལ་བའི་ཕྱིར། འོ་ན། ཚད་མ་མངོན་རྗེས་གཉིས་མི་འགལ་བར་ཐལ།
གཞལ་བྱ་མངོན་ལྐོག་གཉིས་མི་འགལ་བའི་ཕྱིར། ཁྱབ་སྟེ། རྣམ་འགྲེལ་ལས།
173



མངོན་སུམ་ལྐོག་ཏུ་གྱུར་པ་ལས། །གཞལ་བྱ་གཞན་ནི་ཡོད་མ་ཡིན། །དེ་ཕྱིར་
གཞལ་བྱ་གཉིས་ཉིད་ཀྱིས། །ཚད་མ་གཉིས་སུ་བཞེད་པ་དང་། །ཞེས་
གསུངས་པའི་ཕྱིར་ན་མ་ཁྱབ་སྟེ། ལུང་དེའི་དོན་ནི། མངོན་སུམ་དུ་གྱུར་པ་
དང་། ལྐོག་ཏུ་གྱུར་པ་ལས་གཞན་པའི་གཞལ་བྱ་མེད་ལ། དེའི་ཕྱིར་གཞལ་
བར་བྱ་བ་གཉིས་ཡོད་པ་ཉིད་ཀྱིས་འཇལ་བར་བྱེད་པའི་ཚད་མ་ཡང་མངོན་
རྗེས་གཉིས་སུ་གྲངས་ངེས་པར་སློབ་དཔོན་གྱིས་བཞེད་པ་ཡིན་ཞེས་གཞལ་
བྱ་མངོན་ལྐོག་གཉིས་སུ་ངེས་པས་ཚད་མ་མངོན་རྗེས་གཉིས་སུ་ངེས་དགོས་
པའི་དོན་བསྟན་པ་ཡིན་ལ། གཞལ་བྱ་མངོན་ལྐོག་གཉིས་མི་འགལ་བས་
ཚད་མ་མངོན་རྗེས་གཉིས་མི་འགལ་དགོས་པ་མ་ཡིན་ནོ། །སྡེ་བདུན་རྒྱན་
ལས། གཞལ་བྱ་མངོན་ལྐོག་གཉིས་མི་འགལ་བས་ཚད་མ་མངོན་རྗེས་གཉིས་
མི་འགལ་དགོས་པ་མ་ཡིན་ཏེ། སྤྱིར་གཞལ་བྱ་མངོན་ལྐོག་མི་འགལ་བ་ལ།
ཚད་མ་གཅིག་ལ་བལྟོས་ཏེ་མངོན་གྱུར་ཡིན་པ་དང་ལྐོག་གྱུར་ཡིན་པ་མི་་་་
འགལ་དགོས་པ་མ་ཡིན་པའི་ཕྱིར་རོ། །ཞེས་གསུངས་སོ། །
མངོན་གྱུར་ཡིན་ན་རེས་འགའ་མངོན་གྱུར་ཡིན་པས་ཁྱབ་སྟེ། དུས་
དང་རྣམ་པ་ཐམས་ཅད་དུ་མངོན་གྱུར་ཡིན་པ་མེད་པའི་ཕྱིར། དེར་ཐལ།
དུས་དང་རྣམ་པ་ཐམས་ཅད་དུ་མངོན་གྱུར་ཡིན་ན། དུས་ནམ་ཡིན་ཡང་
མངོན་གྱུར་ཡིན་དགོས་པ་དང་གང་ཟག་ཐམས་ཅད་ལ་མངོན་གྱུར་ཡིན་་་་་་
དགོས་ལ། དེ་འདྲ་ཞིག་མེད་པའི་ཕྱིར། དཔེར་ན། གནའ་སྔ་མོའི་དུས་ཀྱི་
བུམ་པ་འགའ་ཞིག་དེ་དུས་ཀྱི་མི་འགའ་ཞིག་ལ་མངོན་གྱུར་ཡིན་གྱི་ད་ལྟའི་
174



དུས་ཀྱི་མི་རྣམས་ལ་ལྐོག་གྱུར་ཡིན་པ་དང་། ད་ལྟའི་དུས་ཀྱི་དངོས་པོ་དུ་མ་
ད་ལྟའི་མི་འགའ་ཞིག་ལ་མངོན་གྱུར་ཡིན་གྱི། གནའ་དུས་ཀྱི་མི་རྣམས་ལ་
ལྐོག་གྱུར་ཡིན་པ་དང་། ཤར་ཕྱོགས་ཀྱི་དངོས་པོ་འགའ་ཞིག་ཤར་ཕྱོགས་ཀྱི་
མི་འགའ་ཞིག་ལ་མངོན་གྱུར་ཡིན་གྱི། ནུབ་ཕྱོགས་ཀྱི་མི་འགའ་ཞིག་ལ་ལྐོག་
གྱུར་ཡིན་པ་ལྟ་བུ་ཡིན་ཏེ། གང་ཟག་ཐམས་ཅད་ལ་མངོན་གྱུར་ཡིན་པ་ཞིག་
གཏན་ནས་མེད་པའི་ཕྱིར། དངོས་པོ་ཡིན་ན་རེས་འགའ་ལྐོག་གྱུར་ཡིན་པས་
ཁྱབ་སྟེ། རྣམ་པ་ཐམས་ཅད་དུ་ལྐོག་ཏུ་གྱུར་པའི་དངོས་པོ་མེད་པའི་ཕྱིར།
དེར་ཐལ། གང་ཟག་ཐམས་ཅད་ལ་ལྐོག་ཏུ་གྱུར་པའི་ཐུན་མོང་བའི་དངོས་
པོ་མེད་པའི་ཕྱིར། དེས་ན་དངོས་པོ་རྣམས་ནི། རེས་འགའ་མངོན་གྱུར་ཡིན་
པ་དང་། རེས་འགའ་ལྐོག་གྱུར་ཡིན་པ་གཉིས་ཀ་ཡིན་ནོ། །
རྟག་པ་ཡིན་ན། རྣམ་པ་ཐམས་ཅད་པའི་ལྐོག་གྱུར་ཡིན་ཏེ། རྟག་པ་
ཡིན་ན་ཁྱོད་མངོན་གྱུར་དུ་སོང་བའི་གང་ཟག་མེད་པས་ཁྱབ་པའི་ཕྱིར།
དེར་ཐལ། རྟག་པ་ཡིན་ན། ཁྱོད་མངོན་སུམ་ཚད་མས་དངོས་སུ་རྟོགས་པའི་
གང་ཟག་མེད་པས་ཁྱབ་པའི་ཕྱིར། དེར་ཐལ། རྟག་པ་ཐམས་ཅད་རྗེས་
དཔག་ཚད་མ་དང་དེས་དྲངས་པའི་དཔྱད་ཤེས་ཀྱིས་དངོས་སུ་རྟོགས་་་་་་་་
དགོས་ཀྱང་། མངོན་སུམ་ཚད་མ་དང་དེའི་མཆོག་རྣམ་མཁྱེན་གྱིས་ཀྱང་
ཤུགས་ལ་རྟོགས་པ་ལས་དངོས་སུ་རྟོགས་པ་མ་ཡིན་པའི་ཕྱིར། །
ཐལ་འགྱུར་བའི་ལུགས་ལ་མངོན་ལྐོག་གཉིས་ཀྱི་དོན་ནི། མྱོང་སྟོབས་
གྱིས་རྟོགས་པར་བྱ་བའི་ཆོས་མངོན་གྱུར་གྱི་མཚན་ཉིད། མངོན་གྱུར་དང་།
175



དབང་པོའི་ཡུལ་དང༌། ལྐོག་ཏུ་མ་གྱུར་པའི་ཆོས་རྣམས་དོན་གཅིག རྟགས་
ལ་བརྟེན་ནས་རྟོགས་དགོས་པའི་ཆོས་དེ། ལྐོག་གྱུར་གྱི་མཚན་ཉིད། ལྐོག་
གྱུར་དང་། དབང་པོའི་ཡུལ་མ་ཡིན་པའི་ཆོས་དང༌། རྗེས་དཔག་གི་ཡུལ་
རྣམས་དོན་གཅིག མྱོང་སྟོབས་ཀྱིས་རྟོགས་པར་བྱ་བ་དང་། མངོན་སུམ་
ཚད་མས་དངོས་སུ་རྟོགས་པར་བྱ་བ་མངོན་གྱུར་གྱི་མཚན་ཉིད་འཇོག་ཚུལ་
དང་། རྟགས་ལ་བརྟེན་ནས་རྟོགས་དགོས་པའི་ཆོས་དང་། རྗེས་དཔག་ཚད་
མས་དངོས་སུ་རྟོགས་པར་བྱ་བ་ཞེས་ལྐོག་གྱུར་གྱི་མཚན་ཉིད་འཇོག་ཚུལ་་་་་
མདོ་སྡེ་བ་དང་འདྲ་ཡང་། མཚན་ཉིད་ཀྱི་དོན་མི་གཅིག་སྟེ། མདོ་སྡེ་བ་
སོགས་ཀྱིས་སེམས་ཅན་ནས་སངས་རྒྱས་ཀྱི་བར་གྱི་མངོན་སུམ་ཚད་མ་གང་
ཡང་རུང་བ་ཞིག་གིས་དངོས་སུ་རྟོགས་པར་བྱ་བ་ཡིན་ན། མངོན་སུམ་ཚད་
མས་དངོས་སུ་རྟོགས་པར་བྱ་བ་དང་མངོན་གྱུར་དུ་འཇོག ཐལ་འགྱུར་བ་
ནི་དེ་ལྟར་གཏན་མ་ཡིན་པར། གཟུགས་སྒྲ་དྲི་རོ་རེག་བྱ་ལྟ་བུ་སོ་སྐྱེ་རང་ག་
བ་གང་ཡང་རུང་བ་ཞིག་གིས་མྱོང་སྟོབས་ཀྱིས་སམ་མངོན་སུམ་གྱིས་རྟོགས་
པར་བྱ་བའི་ཆོས་ཐམས་ཅད་སོ་སྐྱེ་རང་ག་བའི་མངོན་སུམ་དེ་སྤྱིར་བཏང་
དུ་བྱས་ནས་སྤྱིར་མྱོང་སྟོབས་དང་མངོན་སུམ་ཚད་མས་དངོས་སུ་རྟོགས་་་་་
པར་བཞེད། ལས་འབྲས་དང་བག་ཆགས་དང་འདུས་བྱས་མི་རྟག་པ་ལ་
སོགས་པ་རང་མངོན་སུམ་དུ་རྟོགས་པའི་མངོན་སུམ་གྱིས་དངོས་སུ་རྟོགས་
པར་བྱ་བ་ཡིན་པ་མདོ་སྡེ་བས་འདོད་ཀྱང་། ཐལ་འགྱུར་བས་སོ་སྐྱེ་རང་ག་
བ་གང་གིས་ཀྱང་ཐོག་མར་རྟགས་ལ་མ་བརྟེན་པར་རྟོགས་མི་ནུས་ལ། དེ་ལྟ་
176



བུའི་ཐོག་མར་རྟགས་ལ་བརྟེན་ནས་རྟོགས་པར་བྱ་དགོས་པའི་ཆོས་ཐམས་
ཅད། སྤྱིར་མྱོང་སྟོབས་ཀྱིས་སམ་མངོན་སུམ་ཚད་མས་རྟོགས་པར་བྱ་བ་མ་
ཡིན་གྱི། རྟགས་སྟོབས་ཀྱིས་རྟོགས་པར་བྱ་བ་ཡིན་པར་བཞེད་པ་ཡིན་ནོ། །
དེས་ན་མདོ་སྡེ་བ་སོགས་ཀྱིས་མངོན་སུམ་གྱིས་རྟོགས་པར་བྱ་བ་ཡིན་ན། ་་་་
ཐལ་འགྱུར་བས་མངོན་སུམ་གྱིས་རྟོགས་པར་བྱ་བ་ཡིན་པས་མ་ཁྱབ་སྟེ། སྒྲ་
མི་རྟག་པ་དང་། རྣམ་མཁྱེན་སོགས། མདོ་སྡེ་བས་མངོན་སུམ་གྱིས་རྟོགས་
པར་བྱ་བ་ཡིན་པ་གང་ཞིག ཐལ་འགྱུར་བས་མངོན་སུམ་གྱིས་རྟོགས་པར་
བྱ་བ་མ་ཡིན་པའི་ཕྱིར། དང་པོ་གྲུབ་སྟེ། སྒྲ་མི་རྟག་པ་དང་རྣམ་མཁྱེན་དེ་
སངས་རྒྱས་འཕགས་པའི་རྒྱུད་ཀྱི་ཡེ་ཤེས་ཀྱིས་དངོས་སུ་རྟོགས་པར་བྱ་བ་་་
ཡིན་པའི་ཕྱིར་ཏེ། མདོ་སྡེ་བའི་ལུགས་ལ། མངོན་སུམ་ཚད་མས་རྟོགས་པར་
བྱ་བའི་དོན་ནི། སེམས་ཅན་ནས་སངས་རྒྱས་བར་གྱི་མངོན་སུམ་ཚད་མ་
གང་རུང་གིས་དངོས་སུ་རྟོགས་པར་བྱ་བ་ལ་བྱེད་པ་ཡིན་པའི་ཕྱིར། རྟགས་
གཉིས་པ་གྲུབ་སྟེ། སྒྲ་མི་རྟག་པ་དང་རྣམ་མཁྱེན་དེ་སོ་སྐྱེ་རང་ག་བ་ཞིག་
གིས་མྱོང་སྟོབས་ཀྱིས་སམ་མངོན་སུམ་གྱིས་རྟོགས་པར་བྱ་བ་མ་ཡིན་པའི་་་་
ཕྱིར། དེར་ཐལ། རྣམ་མཁྱེན་དེ་སོ་སྐྱེ་རང་ག་བ་ཞིག་གིས་མྱོང་སྟོབས་ཀྱིས་
རྟོགས་བྱ་མ་ཡིན་པ་གང་ཞིག སྒྲ་མི་རྟག་པ་དེ་ཡང་མྱོང་སྟོབས་ཀྱིས་རྟོགས་
པར་བྱ་བ་མ་ཡིན་པའི་ཕྱིར། དང་པོ་གྲུབ་སྟེ། རྣམ་མཁྱེན་མངོན་སུམ་དུ་
རྟོགས་པའི་སེམས་ཅན་མེད་པའི་ཕྱིར། རྟགས་གཉིས་པ་དེར་ཐལ། སྒྲ་མི་
རྟག་པ་དེ་བྱས་པའི་རྟགས་ལ་བརྟེན་ནས་སྒྲ་མི་རྟག་པར་རྟོགས་པར་བྱ་བ་
177



ཡིན་པའི་ཕྱིར། གཞི་གང་ཟག་གཅིག་ལ་ལྟོས་པའི་མངོན་གྱུར་ཡིན་ན།
མངོན་གྱུར་ཡིན་པས་མ་ཁྱབ་སྟེ། སྟོང་ཉིད་སོགས་ཀྱི་ཆོས་སངས་འཕགས་
ལ་ལྟོས་ནས་མངོན་གྱུར་ཡིན་ཡང་། དེ་དངོས་པོ་མ་ཡིན་པས་མངོན་གྱུར་མ་
ཡིན་པའི་ཕྱིར་རོ། །གཞི་གཅིག་ལ་ལྟོས་ནས་ལྐོག་གྱུར་ཡིན་ན་ལྐོག་གྱུར་ཡིན་
པས་མ་ཁྱབ་སྟེ། བུམ་པ་དེ་བུམ་པ་མེད་པའི་ཡུལ་གྱི་གང་ཟག་ལ་ལྐོག་གྱུར་
ཡིན་ཡང་། དེ་མངོན་སུམ་ཚད་མས་རྟོགས་པར་བྱ་བ་ཡིན་པས་ལྐོག་གྱུར་མ་
ཡིན་པར་མངོན་གྱུར་ཡིན་པའི་ཕྱིར་རོ། །
ས་བཅད་བཅུ་གཅིག་པ། ཤེས་བྱ་ལ་ཡུལ་དང་ཡུལ་
ཅན་གཉིས་སུ་དབྱེ་བ་བཤད་པ།
དང་པོ། ཡུལ་བཤད་པ།
ཚད་མས་རྟོགས་པར་བྱ་བ་ཡུལ་གྱི་མཚན་ཉིད། བློ་དེས་རིག་པར་བྱ་
བ། བློ་དེའི་ཡུལ་གྱི་མཚན་ཉིད། བུམ་འཛིན་རྟོག་པས་རིག་པར་བྱ་བ་དེ།
བུམ་འཛིན་རྟོག་པའི་ཡུལ་གྱི་མཚན་ཉིད། མཚན་གཞི་བུམ་པའོ། །རི་བོང་
རྭ་དེ་རི་བོང་རྭ་འཛིན་རྟོག་པས་རིག་པར་བྱ་བ་ཡིན་ཡང་ཚད་མས་རྟོགས་
པར་བྱ་བ་མ་ཡིན་ཏེ། ཡུམ་མ་ཡིན་པའི་ཕྱིར་རོ། །ཡུལ་དང་། གཞལ་བྱ་
དང་། ཡོད་པ་དང་། ཤེས་བྱ་རྣམས་དོན་གཅིག་ཡིན་ནོ། །
ཡུལ་ལ་ངོ་བོའི་སྒོ་ནས་དབྱེ་ན་འདུས་བྱས་ཀྱི་ཆོས་དང་འདུས་མ་བྱས་
178



ཀྱི་ཆོས་གཉིས་ཡོད། འདུས་བྱས་ཀྱི་ཆོས་དང་དངོས་པོ་གཉིས་དོན་གཅིག
འདུས་མ་བྱས་ཀྱི་ཆོས་དང་རྟག་པ་དོན་གཅིག་གོ །ཡང་ཡུལ་ལ་ཡུལ་ཅན་
བློའི་འཛིན་ཚུལ་སོགས་ཀྱི་སྒོ་ནས་དབྱེ་ན་སྣང་ཡུལ། གཟུང་ཡུལ། ཞེན་ཡུལ།
འཇུག་ཡུལ་བཅས་བཞི་རུ་དབྱེ་བ་དང་། ཡང་ན་སྣང་ཡུལ། ཞེན་ཡུལ།
འཛིན་སྟངས་ཀྱི་ཡུལ། གཟུང་ཡུལ་བཅས་བཞི་རུ་དབྱེ་བ། ཡང་ན་སྣང་ཡུལ།
གཟུང་ཡུལ། དམིགས་ཡུལ། འཛིན་སྟངས་ཀྱི་ཡུལ་ཞེས་བཞི་རུ་དབྱེ་བ་
སོགས་དབྱེ་སྒོ་དུ་མ་ཡོད་ཅིང་། གྲངས་འདྲེན་ཚུལ་ཡང་དུ་མ་ཡོད་པ་ཡིན་
ནོ། །ད་ནི་ཡུལ་ཅན་བློས་ཇི་ལྟར་འཛིན་ཚུལ་གྱི་དབྱེ་བ་དེ་དག་གི་གོ་དོན་
བཤད་པར་བྱ་སྟེ། །
(དང་པོ) སྣང་ཡུལ། བློ་དེའི་སྣང་ངོ་ལ་སྣང་བའི་སྒོ་ནས་རིག་པར་བྱ་
བ། བློ་དེའི་སྣང་ཡུལ་གྱི་མཚན་ཉིད། བུམ་འཛིན་དབང་མངོན་ལ་སྣང་བའི་
སྒོ་ནས་རིག་པར་བྱ་བ། བུམ་འཛིན་དབང་མངོན་གྱི་སྣང་ཡུལ་གྱི་མཚན་
ཉིད། མཚན་གཞི་བུམ་པའོ། །དེ་དང་བུམ་འཛིན་དབང་མངོན་གྱི་གཟུང་
ཡུལ་དང་བུམ་འཛིན་དབང་མངོན་གྱི་འཛིན་སྟངས་ཀྱི་ཡུལ་རྣམས་དོན་་་་་
གཅིག བུམ་འཛིན་རྟོག་པ་ལ་སྣང་བའི་སྒོ་ནས་རིག་པར་བྱ་བ། བུམ་འཛིན་
རྟོག་པའི་སྣང་ཡུལ་གྱི་མཚན་ཉིད། མཚན་གཞི་ནི། བུམ་འཛིན་རྟོག་པ་ལ་
བུམ་པ་མ་ཡིན་པ་ལས་ལོག་པར་སྣང་བ་སྟེ་བུམ་པའི་དོན་སྤྱི་དེའོ། །དེ་དང་
བུམ་འཛིན་རྟོག་པའི་གཟུང་ཡུལ་གཉིས་དོན་གཅིག སྤྱིར་བློ་དེའི་སྣང་ཡུལ་
དང་བློ་དེའི་གཟུང་ཡུལ་གཉིས་དོན་གཅིག བློ་དེའི་སྣང་ཡུལ་ཡིན་ན་ཡོད་
179



པ་ཡིན་པས་ཁྱབ། རྟོག་མེད་ལོག་ཤེས་རྣམས་ཀྱི་སྣང་ཡུལ་དང་གཟུང་ཡུལ་
དོན་གཅིག་ཡིན་ཡང་། འཛིན་སྟངས་ཀྱི་ཡུལ་དང་དོན་མི་གཅིག་སྟེ། དེའི་
སྣང་ཡུལ་ཡོད་པ་གང་ཞིག དེའི་འཛིན་སྟངས་ཀྱི་ཡུལ་གཞི་མ་གྲུབ་པའི་
ཕྱིར། དང་པོ་གྲུབ་སྟེ། ཟླ་གཅིག་ཟླ་གཉིས་སུ་སྣང་བའི་དབང་ཤེས་ཀྱི་སྣང་
ཡུལ་ཟླ་བ་གཅིག་ཟླ་བ་གཉིས་སུ་གསལ་བར་སྣང་བ་དེ་ཡོད་པ་བཞིན་རྟོག་
མེད་ལོག་ཤེས་ཐམས་ཅད་ཀྱི་སྣང་ཡུལ་ཡོད་པའི་ཕྱིར་ཏེ། ཡུལ་མེད་ཀྱི་ཤེས་
པ་སྐྱེ་བ་མི་འཐད་པའི་ཕྱིར། རྟགས་གཉིས་པ་གྲུབ་སྟེ། ཟླ་གཅིག་ཟླ་གཉིས་
སུ་སྣང་བའི་དབང་ཤེས་ཀྱི་འཛིན་སྟངས་ཀྱི་ཡུལ་ཟླ་གཅིག་ཟླ་གཉིས་སུ་སྣང་
བ་དེ་ཡིན་ལ་ཟླ་གཅིག་ཟླ་གཉིས་སུ་གྲུབ་པ་མེད་པའི་ཕྱིར། དེས་ན་རྟོག་
མེད་ལོག་ཤེས་ཐམས་ཅད་ལ་གཟུང་ཡུལ་དང་སྣང་ཡུལ་ཡོད་ཀྱང་འཛིན་་་་་
སྟངས་ཀྱི་ཡུལ་མེད་དེ། ལོག་ཤེས་ཡིན་པའི་ཕྱིར། རྟོག་པ་ལོག་ཤེས་རྣམས་
ཀྱི་སྣང་ཡུལ་ཡོད་དེ། རྟོག་པའི་སྣང་ཡུལ་ཡིན་ན་དོན་སྤྱི་ཡིན་པས་ཁྱབ་པ་
གང་ཞིག ཡོད་མེད་གང་ཡིན་ཡང་ཁྱོད་འཛིན་རྟོག་པ་ལ་ཁྱོད་ཀྱི་དོན་སྤྱི་
སྣང་བས་ཁྱབ་པའི་ཕྱིར། གཞན་ཡང་། སྒྲ་འཛིན་མངོན་སུམ་ལ་སྒྲ་སྣང་བ་
ན་སྒྲ་མི་རྟག་པ་དང་། སྒྲ་བྱས་པ་སོགས་སྒྲ་དང་གྲུབ་བདེ་རྫས་གཅིག་པ་
ཐམས་ཅད་དེ་ལ་མངོན་སུམ་དུ་སྣང་བ་ཡིན་ཡང་། སྒྲ་མི་རྟག་པ་དང་སྒྲ་
བྱས་པ་སོགས་སྒྲ་འཛིན་མངོན་སུམ་གྱི་སྣང་ཡུལ་ལ་མི་འཇོག་སྟེ། དེ་ལ་སྣང་
ནས་གཟུང་བྱ་མ་ཡིན་པའི་རྒྱུ་མཚན་གྱིས་སོ། །སྒྲ་མི་རྟག་རྟོགས་ཀྱི་རྗེས་
དཔག་ལ་སྒྲ་དང་སྒྲ་མི་རྟག་པ་གཉིས་ཀ་སྣང་ཡང་། རྟོག་པ་ལ་སྣང་ངོའི་
180



ཆོས་དང་ཞེན་ངོའི་ཆོས་གཉིས་ཡོད་པས་སྒྲ་མི་རྟག་པའི་དོན་སྤྱི་དེ་དེའི་་་་་
སྣང་ངོའི་ཆོས་ཡིན་པས་སྣང་ཡུལ་དུ་འཇོག་པ་ཡིན་ལ། སྒྲ་དང་སྒྲ་མི་རྟག་
པ་ནི་སྣང་ངོའི་ཆོས་མ་ཡིན་པས་དེའི་སྣང་ཡུལ་དུ་མི་འཇོག དེས་ན་དངོས་
པོ་ཡིན་ན་སྣང་ཡུལ་ཡིན་པས་ཁྱབ་སྟེ། རང་འཛིན་པའི་མངོན་སུམ་གྱི་སྣང་
ཡུལ་ཡིན་པའི་ཕྱིར། རྟག་པ་ཡིན་ན་སྣང་ཡུལ་ཡིན་པས་མ་ཁྱབ་སྟེ། རྟག་པ་
ཐམས་ཅད་མངོན་སུམ་ལ་མི་སྣང་བ་གང་ཞིག རྟོག་བཅས་ལ་དོན་སྤྱི་ལས་
གཞན་པའི་རྟག་པ་རྣམས་སྣང་ཡང་དེའི་ཞེན་ངོའི་ཆོས་ཡིན་གྱི་སྣང་ངོ་ཙམ་
གྱི་ཆོས་མ་ཡིན་པས་ན་དེའི་སྣང་ཡུལ་དུ་མི་འཇོག རྟོག་པ་ལ་དོན་སྤྱི་ལས་
གཞན་པའི་རྟག་པ་ཐམས་ཅད་སྣང་ཡུལ་མ་ཡིན་ནོ། །དེའི་ཐད་ལ་རྗེ་ཕུར་ ་
ལྕོག་པས་མཛད་པའི་རིགས་ལམ་འཕྲུལ་ལྡེ་ལས། གཞི་གྲུབ་ན། སྣང་ཡུལ་
ཡིན་པས་ཁྱབ་སྟེ། དངོས་པོ་ཡིན་ན་མངོན་སུམ་གྱི་སྣང་ཡུལ་ཡིན་པས་
ཁྱབ་པ་གང་ཞིག རྟག་པ་ཡིན་ན་རྟོག་པའི་སྣང་ཡུལ་ཡིན་པས་ཁྱབ་ཅེས་
གསུངས་པས་བལྟ་ཚུལ་ཅུང་མི་མཐུན་པ་བྱུང་བ་ལ་བློ་ལྡན་རྣམས་ཀྱིས་་་་་
དཔྱད་པར་གྱིས། །
(གཉིས་པ）ཞེན་ཡུལ། རྟོག་པ་དོན་མཐུན་གྱིས་ཞེན་པའི་སྒོ་ནས་རིག་
པར་བྱ་བ་དེ། ཞེན་ཡུལ་གྱི་མཚན་ཉིད། དེ་དང་ཡོད་པ་དོན་གཅིག བུམ་
འཛིན་རྟོག་པས་ཞེན་པའི་སྒོ་ནས་རིག་པར་བྱ་བ་དེ། བུམ་འཛིན་རྟོག་པའི་
ཞེན་ཡུལ་གྱི་མཚན་ཉིད། བུམ་འཛིན་རྟོག་པའི་ཞེན་ཡུལ་དང་བུམ་འཛིན་
རྟོག་པའི་འཛིན་སྟངས་ཀྱི་ཡུལ་གཉིས་དོན་གཅིག བུམ་པ་དེའི་མཚན་གཞི།
181



རྟོག་པ་གང་དང་གང་ཞིག དེའི་ཞེན་ཡུལ་དང་འཛིན་སྟངས་ཀྱི་ཡུལ་
གཉིས་དོན་གཅིག་ཡིན་ཏེ། རྟོག་པ་དེས་ཇི་ལྟར་བཟུང་བའི་འཛིན་སྟངས་
ཀྱི་ཡུལ་དེ་ལ་རྟོག་པ་དེས་ཞེན་ནས་ནན་གྱིས་འཛིན་པས་ན། དེའི་འཛིན་
སྟངས་ཀྱི་ཡུལ་དེ་ཞེན་ཡུལ་ཡང་ཡིན་པའི་ཕྱིར། རྟོག་མེད་ཀྱི་བློ་ལ་ཞེན་ནས་
ནན་གྱིས་འཛིན་པའི་འཛིན་སྟངས་མེད་པས་ཞེན་ཡུལ་མེད་དེ། ཚད་མ་
རིགས་གཏེར་ལས། སྣང་ཡུལ་ཤེས་པ་ཀུན་ལ་ཁྱབ། །ཞེན་ཡུལ་རྟོག་པའི་
སྒེར་ཆོས་ཡིན། །ཞེས་གསུངས་ཏེ་སྣང་ཡུལ་ནི་རྟོག་མེད་དང་རྟོག་བཅས་ཀྱི་
ཤེས་པ་ཀུན་ལ་ཡོད་ཀྱང་། ཞེན་ཡུལ་ནི་རྟོག་བཅས་ཀྱི་ཤེས་པ་མ་གཏོགས་
རྟོག་མེད་ཀྱི་བློ་ལ་གཏན་ནས་ཡོད་པ་མ་ཡིན་ནོ། །སྤྱིར་ཞེན་ཡུལ་ཡིན་ན་
ཡོད་པ་ཡིན་པས་ཁྱབ། ཡོད་མེད་གང་རུང་ཡིན་ན་དེ་འཛིན་རྟོག་པའི་ཞེན་
ཡུལ་ཡིན་པས་ཁྱབ་ཅེས་བཤད་དེ། བུམ་པ་བུམ་འཛིན་རྟོག་པའི་ཞེན་ཡུལ་
དང་། རི་བོང་རྭ་དེ་རི་བོང་རྭ་འཛིན་རྟོག་པའི་ཞེན་ཡུལ་ཡིན་་ཞེས་བཤད་
དགོས་པའི་ཕྱིར། ཡིན་ནའང་རྟོག་པ་དོན་མི་མཐུན་རྣམས་ཀྱི་ཞེན་ཡུལ་
མེད་དེ། སྒྲ་རྟག་འཛིན་རྟོག་པ་དང་། རི་བོང་རྭ་འཛིན་རྟོག་པ་ལྟ་བུའི་ཞེན་
ཡུལ་ནི། སྒྲ་རྟག་པ་དང་། རི་བོང་གི་རྭ་དེ་ཡིན་དགོས་ལ། དེ་དག་མེད་པའི་
ཕྱིར། དེས་ན་བློ་གང་ཡང་རུང་བ་ཞིག་གི་ཞེན་ཡུལ་ཡིན་ན། ཞེན་ཡུལ་ཡིན་
པས་མ་ཁྱབ་སྟེ། རི་བོང་གི་རྭ་དེ། རི་བོང་རྭ་འཛིན་རྟོག་པའི་ཞེན་ཡུལ་ཡིན་
ཡང་། ཞེན་ཡུལ་མ་ཡིན་པའི་ཕྱིར། ཟུར་ཕྱི་མ་དེར་ཐལ། ཡོད་པ་མ་ཡིན་
པའི་ཕྱིར།
182



(གསུམ་པ) འཛིན་སྟངས་ཀྱི་ཡུལ། བློ་དོན་མཐུན་གྱིས་ཇི་ལྟར་བཟུང་
བ་ལྟར་དུ་གྲུབ་པའི་ཆོས་དེ་འཛིན་སྟངས་ཀྱི་ཡུལ་གྱི་མཚན་ཉིད། བུམ་
འཛིན་རྟོག་པས་ཇི་ལྟར་བཟུང་བ་ལྟར་དུ་གྲུབ་པའི་ཆོས་དེ། བུམ་འཛིན་
རྟོག་པའི་འཛིན་སྟངས་ཀྱི་ཡུལ་གྱི་མཚན་ཉིད། དེ་དང་བུམ་འཛིན་རྟོག་
པའི་ཞེན་ཡུལ་དོན་གཅིག བུམ་པ་དེའི་མཚན་གཞི། བུམ་འཛིན་མངོན་
གུམ་གྱིས་ཇི་ལྟར་བཟུང་བ་ལྟར་དུ་གྲུབ་པའི་ཆོས་དེ། བུམ་འཛིན་མངོན་
སུམ་གྱི་འཛིན་སྟངས་ཀྱི་ཡུལ་གྱི་མཚན་ཉིད། དེ་དང་བུམ་འཛིན་མངོན་
སུམ་གྱི་སྣང་ཡུལ་དང་། གཟུང་ཡུལ་དོན་གཅིག བུམ་པ་དེའི་མཚན་གཞི།
སྤྱིར་འཛིན་སྟངས་ཀྱི་ཡུལ་དང་ཡོད་པ་དོན་གཅིག་སྟེ། ཡོད་པ་ཡིན་ན་དེ་
རང་འཛིན་པའི་བློའི་འཛིན་སྟངས་ཀྱི་ཡུལ་ཡིན་པས་ཁྱབ་པ་གང་ཞིག
འཛིན་སྟངས་ཀྱི་ཡུལ་ཡིན་ན་ཡོད་པས་ཁྱབ་པའི་ཕྱིར། འོན་ཀྱང་། བློ་གང་
ཡང་རུང་བ་ཞིག་གི་འཛིན་སྟངས་ཀྱི་ཡུལ་ཡིན་ན། ཡོད་པས་མ་ཁྱབ་སྟེ།
དུང་སེར་སྣང་གི་བློའི་འཛིན་སྟངས་ཀྱི་ཡུལ་དུང་སེར་པོ་དང་། རི་བོང་རྭ་
འཛིན་རྟོག་པའི་འཛིན་སྟངས་ཀྱི་ཡུལ་རི་བོང་གི་རྭ་དེ་ཡིན་དགོས་ལ་དེ་་་་་
དག་མེད་པའི་ཕྱིར། དེས་ན་བློ་དོན་མི་མཐུན་རྣམས་ཀྱི་འཛིན་སྟངས་ཀྱི་
ཡུལ་དེ། སྤྱིར་འཛིན་སྟངས་ཀྱི་ཡུལ་མ་ཡིན་ཏེ། མེད་པ་ཡིན་པའི་ཕྱིར། །
དཔེར་ན། སྒྲ་རྟག་པ་དེ། སྒྲ་རྟག་འཛིན་རྟོག་པའི་འཛིན་སྟངས་ཀྱི་ཡུལ་
ཡིན་པ་དང་། རི་བོང་རྭ་དེ། རི་བོང་རྭ་འཛིན་རྟོག་པའི་འཛིན་སྟངས་ཀྱི་
ཡུལ་ཡིན་མོད་ཀྱི། སྤྱིར་གྱི་འཛིན་སྟངས་ཀྱི་ཡུལ་མ་ཡིན་ཏེ། དེ་གཉིས་མེད་
183



པ་ཡིན་ལ། འཛིན་སྟངས་ཀྱི་ཡུལ་ཡིན་ན་ཡོད་པས་ཁྱབ་པའི་ཕྱིར། །
(བཞི་བ) འཇུག་ཡུལ། བློ་དོན་མཐུན་གྱི་ཡུལ་གྱི་གཙོ་བོ། འཇུག་ཡུལ་
གྱི་མཚན་ཉིད། བློ་དེའི་ཡུལ་གྱི་གཙོ་བོ་ཞེས་པ་ནི། བློ་དེའི་སྣང་ཡུལ་ཙམ་མ་
ཡིན་པར། དེས་རྟོགས་པར་བྱ་བའམ་འཛིན་སྟངས་ཀྱི་ཡུལ་གང་རུང་དེ་
ཡིན་པས། བློ་དོན་མཐུན་རྣམས་ཀྱི་འཇུག་ཡུལ་ཡོད་ལ། ལོག་ཤེས་རྣམས་ཀྱི་
འཇུག་ཡུལ་མེད་དོ། །སྒྲ་མི་རྟག་པར་རྟོགས་པའི་རྗེས་དཔག་གི་ཡུལ་གྱི་གཙོ་
བོ་དེ། སྒྲ་མི་རྟག་པར་རྟོགས་པའི་རྗེས་དཔག་གི་འཇུག་ཡུལ་གྱི་མཚན་ཉིད།
དེའི་འཇུག་ཡུལ་དང་། སྤྱོད་ཡུལ་དང་། གཞལ་བྱ་གསུམ་དོན་གཅིག དེའི་
འཇུག་ཡུལ་ལ་དབྱེ་ན། དངོས་གཞལ་དང་། ཤུགས་གཞལ་གཉིས། སྒྲ་མི་
རྟག་པ་དེ་སྒྲ་མི་རྟག་རྟོགས་ཀྱི་རྗེས་དཔག་གི་དངོས་གཞལ་དང་། སྒྲ་རྟག་
སྟོང་དེ་སྒྲ་མི་རྟག་རྟོགས་ཀྱི་རྗེས་དཔག་གི་ཤུགས་གཞལ་ཡིན་ནོ། །ལོག་ཤེས་
ཡིན་ན། ཁྱོད་ཀྱི་འཇུག་ཡུལ་མེད་པས་ཁྱབ་སྟེ། ལོག་ཤེས་ཡིན་ན། ཁྱོད་ཀྱིས་
རྟོགས་པར་བྱ་བའི་གཙོ་བོ་མེད་པས་ཁྱབ་པའི་ཕྱིར། དེར་ཐལ། ལོག་ཤེས་
ཡིན་ན་ཁྱོད་ཀྱི་གཞལ་བྱ་མེད་པས་ཁྱབ་པའི་ཕྱིར། འཇུག་ཡུལ་ཞེས་པ་ནི་བློ་
དེའི་ཡུལ་གྱི་གཙོ་བོ་ལ་གོ་དགོས་པས། སྣང་ཡུལ་དང་། དམིགས་ཡུལ་ལྟ་བུ་
ལ་མི་བྱེད་པར། བློ་དེས་རྟོགས་པར་བྱ་བའམ་འཛིན་སྟངས་ཀྱི་ཡུལ་གང་
རུང་ལ་གོ་དགོས་སོ། །ཡིན་ན་ཡང་། བློ་དེའི་འཇུག་ཡུལ་ཡིན་ན་བློ་དེའི་
འཛིན་སྟངས་ཀྱི་ཡུལ་ཡིན་པས་མ་ཁྱབ་སྟེ། སྒྲ་རྟག་སྟོང་དེ། སྒྲ་མི་རྟག་
རྟོགས་ཀྱི་རྗེས་དཔག་གི་འཇུག་ཡུལ་ཡིན་པ་གང་ཞིག དེའི་འཛིན་སྟངས་
184



ཀྱི་ཡུལ་མ་ཡིན་པའི་ཕྱིར། དང་པོ་གྲུབ་སྟེ། དེའི་ཤུགས་གཞལ་ཡིན་པའི་
ཕྱིར། གཉིས་པ་གྲུབ་སྟེ། དེའི་ཇི་ལྟར་བཟུང་བ་ལྟར་གྱི་ཡུལ་མ་ཡིན་པའི་
ཕྱིར། དེར་ཐལ། སྒྲ་མི་རྟག་རྟོགས་ཀྱི་རྗེས་དཔག་གི་འཛིན་སྟངས་ཀྱི་ཡུལ་
སྒྲ་མི་རྟག་པ་ཡིན་ལ། དེས་སྒྲ་མི་རྟག་པར་ཇི་ལྟར་བཟུང་བ་ལྟར་དུ་རྟོགས་
པ་ལས་སྒྲ་རྟག་སྟོང་དེ་ལྟར་རྟོགས་མི་ནུས་པའི་ཕྱིར། ། །
（ལྔ་བ） དངོས་ཡུལ། བློ་དོན་མཐུན་ལ་དངོས་སུ་སྣང་ནས་རིག་པར་
བྱ་བ་དེ། དངོས་ཡུལ་གྱི་མཚན་ཉིད། བུམ་འཛིན་མངོན་སུམ་ལ་དངོས་སུ་
སྣང་ནས་རིག་པར་བྱ་བ་དེ། བུམ་འཛིན་མངོན་སུམ་གྱི་དངོས་ཡུལ་གྱི་
མཚན་ཉིད། བུམ་པ་དེའི་མཚན་གཞི། བུམ་འཛིན་རྟོག་པ་ལ་དངོས་སུ་སྣང་
ནས་རིག་པར་བྱ་བ་དེ། བུམ་འཛིན་རྟོག་པའི་དངོས་ཡུལ་གྱི་མཚན་ཉིད།
བུམ་པའི་དོན་སྤྱི་དེའི་མཚན་གཞི། དངོས་ཡུལ་ཡིན་ན་ཡོད་པ་ཡིན་པས་
ཁྱབ་བོ། །བློ་དེའི་དངོས་ཡུལ་ཡིན་ན་ཡོད་པ་ཡིན་པས་མ་ཁྱབ་སྟེ། སྒྲ་རྟག་
འཛིན་རྟོག་པའི་དངོས་ཡུལ་སྒྲ་རྟག་པ་དེ་ཡིན་དགོས་ལ་དེ་མེད་པའི་ཕྱིར།
དེ་བས་ན་བློས་རིག་པར་བྱ་བ་དང་། བློ་དེས་རིག་པར་བྱ་བ་གཉིས་མི་འདྲ་
སྟེ། སྔ་མ་ནི། བློ་སྤྱིས་རིག་པའམ་མཐོང་ངོར་བྱ་བ་ཡིན་ན། ཡོད་པ་ཡིན་
པས་ཁྱབ་ལ། ཕྱི་མ་ནི། བློ་སྤྱི་ལ་བྱེད་པ་མ་ཡིན་པར་བློའི་བྱེ་བྲག་གང་རུང་
རུང་ལ་བྱེད་པ་ཡིན་ལ། བློ་གང་རུང་རུང་གིས་རིག་པར་བྱ་བ་ཡིན་ན་ཡོད་
པས་མ་ཁྱབ་བོ། །སྒྲ་མི་རྟག་པ་དང་། སྒྲ་མི་རྟག་པའི་དོན་སྤྱི་གཉིས་སྒྲ་མི་
རྟག་རྟོགས་ཀྱི་རྗེས་དཔག་གི་དངོས་ཡུལ་ཡིན་ཡང་། སྒྲ་མི་རྟག་པའི་དོན་སྤྱི་
185



དེ། དེའི་དངོས་གཞལ་མ་ཡིན་ཏེ། དེའི་ཡུལ་གྱི་གཙོ་བོ་མ་ཡིན་པའི་ཕྱིར་ཏེ།
དེའི་རྟོགས་བྱ་མ་ཡིན་པའི་ཕྱིར། །
(དྲུག་པ) དམིགས་ཡུལ། ཚད་མས་སྒྲོ་འདོགས་གཅད་པར་བྱ་བའི་
གཞི་དེ། དམིགས་ཡུལ་གྱི་མཚན་ཉིད། བུམ་འཛིན་རྟོག་པས་སྒྲོ་འདོགས་
གཅད་པར་བྱ་བའི་གཞི། བུམ་འཛིན་རྟོག་པའི་དམིགས་ཡུལ་གྱི་མཚན་ཉིད།
བུམ་པ་དེའི་མཚན་གཞི། བུམ་པ་མི་རྟག་པར་རྟོགས་པའི་རྗེས་དཔག་གིས་
སྒྲོ་འདོགས་གཅད་པར་བྱ་བའི་གཞི། བུམ་པ་མི་རྟག་པར་རྟོགས་པའི་རྗེས་
དཔག་གི་དམིགས་ཡུལ་གྱི་མཚན་ཉིད། དེའི་མཚན་གཞི་ནི་བུམ་པ་ཡིན་ལ།
བུམ་པ་མི་རྟག་པ་མ་ཡིན་ནོ། །དེས་ན་བུམ་འཛིན་རྟོག་པའི་དམིགས་ཡུལ་
དང་དེའི་འཛིན་སྟངས་ཀྱི་ཡུལ་གཉིས་ཀ་བུམ་པ་ཡིན་ལ། བུམ་པ་མི་རྟག་
པར་རྟོགས་པའི་རྗེས་དཔག་གི་དམིགས་ཡུལ་དང་དེའི་འཛིན་སྟངས་ཀྱི་་་་་
ཡུལ་གཉིས་མི་འདྲ་སྟེ། བུམ་པ་དེའི་དམིགས་ཡུལ་ཡིན་ལ། བུམ་པ་མི་རྟག་
པ་དེའི་འཛིན་སྟངས་ཀྱི་ཡུལ་ཡིན་པའི་ཕྱིར། དེར་ཐལ། རྗེས་དཔག་དེས་
བུམ་པ་ལ་དམིགས་ནས་བུམ་པའི་སྟེང་གི་མི་རྟག་པ་རྟོགས་པའི་ཕྱིར། དེར་
ཐལ། བུམ་པ་མི་རྟག་པར་རྟོགས་པར་རྟོག་པ་དང་། བུམ་པ་རྟག་འཛིན་
རྟོག་པ་གཉིས་དམིགས་པ་གཅིག་ལ་དམིགས་ནས་འཛིན་སྟངས་དངོས་་་་་་
འགལ་དུ་ཞུགས་པའི་བློ་ཡིན་པའི་ཕྱིར། །
སྤྱིར་དངོས་པོ་ཐམས་ཅད་དམིགས་ཡུལ་དང༌། སྣང་ཡུལ། གཟུང་ཡུལ།
འཛིན་སྟངས་ཀྱི་ཡུལ། ཞེན་ཡུལ། འཇུག་ཡུལ་བཅས་དྲུག་ཀ་ཡིན་ཏེ། རང་
186



ལ་དམིགས་པའི་རང་འཛིན་རྟོག་བཅས་རྟོག་མེད་ཐམས་ཅད་ཀྱི་དམིགས་་་
ཡུལ་དང་འཇུག་ཡུལ་ཡིན་ལ། རང་འཛིན་མངོན་སུམ་གྱི་སྣང་ཡུལ་དང༌།
གཟུང་ཡུལ། འཛིན་སྟངས་ཀྱི་ཡུལ། འཇུག་ཡུལ། སྤྱོད་ཡུལ་བཅས་ལྔ་པོ་
ཡིན་པ་དང་། རང་འཛིན་རྟོག་པའི་ཞེན་ཡུལ། འཛིན་སྟངས་ཀྱི་ཡུལ།
འཇུག་ཡུལ། སྤྱོད་ཡུལ་བཅས་བཞི་བོ་དང་རང་ལ་དམིགས་པའི་རྟོག་པའི་
དམིགས་ཡུལ་ཡང་ཡིན་ནོ། །
རྟོག་པ་ཐམས་ཅད་ནི་དམིགས་ཡུལ་དང་། འཛིན་སྟངས་ཀྱི་ཡུལ་དང༌།
ཞེན་ཡུལ། འཇུག་ཡུལ། སྤྱོད་ཡུལ་བཅས་ལྔ་བོ་ཡིན་ཏེ། རང་ལ་དམིགས་
པའི་རྟོག་པའི་དམིགས་ཡུལ་ཡིན་པ་གང་ཞིག རང་འཛིན་སྟངས་སུ་བྱེད་
པའི་རྟོག་པའི་འཛིན་སྟངས་ཀྱི་ཡུལ་དང་། ཞེན་ཡུལ་དང་། འཇུག་ཡུལ།
སྤྱོད་ཡུལ་དང་བཞི་བོ་ཡིན་པའི་ཕྱིར། དོན་སྤྱི་ལྟ་བུའི་རྟག་པ་ནི་སྣང་ཡུལ་
དང་། གཟུང་ཡུལ། དམིགས་ཡུལ སོགས་ཡུལ་དྲུག་གམ་བདུན་པོ་ཡིན་ནོ་༑ ༑
བུམ་འཛིན་མངོན་སུམ་གྱི་སྣང་ཡུལ ཡིན་ན་དེའི་འཛིན་སྟངས་ཀྱི་ཡུལ་
ཡིན་པས་ཁྱབ་ལ། བུམ་འཛིན་རྟོག་པའི་སྣང་ཡུལ་ཡིན་ན་དེའི་འཛིན་
སྟངས་ཀྱི་ཡུལ་མ་ཡིན་པས་ཁྱབ་སྟེ། དེའི་སྣང་ཡུལ་བུམ་པའི་དོན་སྤྱི་ཡིན་པ་
གང་ཞིག དེའི་འཛིན་སྟངས་ཀྱི་ཡུལ་བུམ་པ་ཁོ་ན་ཡིན་པའི་ཕྱིར བུམ་
འཛིན་རྟོག་པའི་དམིགས་ཡུལ་ཡིན་ན་དེའི་འཛིན་སྟངས་ཀྱི་ཡུལ་ཡིན་པས་
ཁྱབ་སྟེ། བུམ་པ དེ་དེའི་དམིགས་ཡུལ་དང་འཛིན་སྟངས་ཀྱི་ཡུལ་གཉིས་ཀ་
ཡིན་པའི་ཕྱིར། རྟོག་པའི་སྣང་ཡུལ་ཡིན་ན་རྟོག་པ་དེའི་འཛིན་སྟངས་ཀྱི་
18Y



ཡུལ་མ་ཡིན་པས་ཁྱབ་ཀྱང་། རྟོག་པ་གཞན་ཞིག་གི་འཛིན་སྟངས་ཀྱི་ཡུལ་མ་
ཡིན་པས་མ་ཁྱབ་སྟེ། བུམ་པའི་དོན་སྤྱི་དེ་བུམ་འཛིན་རྟོག་པའི་སྣང་ཡུལ་
ཡིན་པ་གང་ཞིག བུམ་པའི་དོན་སྤྱི་དེ་དོན་སྤྱི་ཡིན་པར་འཛིན་པའི་རྟོག་པ་
དེའི་འཛིན་སྟངས་ཀྱི་ཡུལ་ཡིན་པའི་ཕྱིར་རོ། །ལོག་ཤེས་ཀྱི་འཛིན་སྟངས་ཀྱི་
ཡུལ་ཡིན་ན་ཡུལ་མ་ཡིན་པས་ཁྱབ་སྟེ། དེ་འཛིན་སྟངས་ཀྱི་ཡུལ་ལ་འཁྲུལ་
བའི་རིག་པ་ཡིན་པའི་ཕྱིར། བློ་དེའི་གཞལ་བྱ་ཡིན་ན། བློ་དེའི་འཛིན་
སྟངས་ཀྱི་ཡུལ་ཡིན་པས་མ་ཁྱབ་སྟེ། སྒྲ་རྟག་སྟོང་དེ་སྒྲ་མི་རྟག་པར་རྟོགས་
པའི་རྗེས་དཔག་གི་གཞལ་བྱ་ཡིན་ཡང་། དེའི་འཛིན་སྟངས་ཀྱི་ཡུལ་མ་ཡིན་
པའི་ཕྱིར་རོ། །
གཉིས་པ། ཡུལ་ཅན་བཤད་པ།
རང་ཡུལ་ལ་འཇུག་པའི་ཆོས། ཡུལ་ཅན་གྱི་མཚན་ཉིད། མཚན་གཞི་
ནི། སྒྲ་མི་རྟག་པར་རྟོགས་པའི་བློ་ལྟ་བུ། སྒྲ་མི་རྟག་པར་རྟོགས་པའི་བློ་ཆོས་
ཅན། ཡུལ་ཅན་ཡིན་ཏེ། ཁྱོད་རང་ཡུལ་སྒྲ་མི་རྟག་པ་ལ་འཇུག་པའི་ཆོས་
ཡིན་པའི་ཕྱིར།
ཡུལ་ཅན་ལ་དབྱེ་ན་གསུམ་ཡོད་དེ། ཤེས་པར་གྱུར་པའི་ཡུལ་ཅན་
དང་། གཟུགས་སུ་གྱུར་པའི་ཡུལ་ཅན་དང་། ལྡན་མིན་འདུ་བྱེད་དུ་གྱུར་
པའི་ཡུལ་ཅན་དང་གསུམ་ཡོད་པའི་ཕྱིར།
（དང་པོ） ཤེས་པར་གྱུར་པའི་ཡུལ་ཅན་གཞག་ཏུ་ཡོད་དེ། རྟོག་བཅས་
188



རྟོག་མེད་ཀྱི་ཤེས་པ་ཐམས་ཅད་དེ་ཡིན་པའི་ཕྱིར། ཤེས་པ་ཡིན་ན་ཡུལ་ཅན་
ཡིན་པས་ཁྱབ་སྟེ། དཀར་པོ་འཛིན་པའི་མིག་ཤེས་ནི། རང་ཡུལ་དཀར་པོ་
ལ་འཇུག་པའི་ཆོས་ཡིན་པ་དང༌། སྒྲ་འཛིན་རྣ་ཤེས་ནི་རང་ཡུལ་སྒྲ་ལ་
འཇུག་པའི་ཆོས་ཡིན་པ་བཞིན་དུ། མ་འཁྲུལ་བའི་དབང་མངོན་ཐམས་ཅད་
རང་རང་གི་ཡུལ་ལ་འཇུག་པའི་ཆོས་ཡིན་ནོ། །འཕྲལ་གྱི་འཁྲུལ་རྒྱུས་བསླད་
པའི་དབང་ཤེས་དུང་དཀར་སེར་པོར་སྣང་བའི་མིག་ཤེས་ལྟ་བུས་ཀྱང་རང་
ཡུལ་དུང་དཀར་སེར་སྣང་ལ་འཇུག་པའི་ཆོས་ཡིན་པ་བཞིན། འཁྲུལ་ཤེས་
སུ་གྱུར་པའི་མངོན་སུམ་ཐམས་ཅད་ལ་འདྲའོ། །བུམ་འཛིན་རྟོག་པ་ནི།
རང་ཡུལ་བུམ་པ་ལ་འཇུག་པའི་ཆོས་ཡིན་པ་དང་། སྒྲ་མི་རྟག་པར་རྟོགས་
པའི་བློ་ནི་རང་ཡུལ་སྒྲ་མི་རྟག་པ་ལ་འཇུག་པའི་ཆོས་ཡིན་པ་ལྟ་བུ་རྟོག་པ་
དོན་མཐུན་ཐམས་ཅད་འདྲ་ལ། རི་བོང་རྭ་འཛིན་རྟོག་པ་ནི། རང་ཡུལ་རི་
བོང་རྭ་དང་། རི་བོང་རྭའི་དོན་སྤྱི་ལ་འཇུག་པའི་ཆོས་ཡིན་པ་བཞིན་དུ་
རྟོག་པ་ལོག་ཤེས་ཐམས་ཅད་ལ་འདྲའོ། །དེ་ལ་ཁ་ཅིག་ན་རེ། རི་བོང་རྭ་
ཆོས་ཅན། འཇུག་ཡུལ་ཡིན་པར་ཐལ། རི་བོང་རྭ་འཛིན་རྟོག་པའི་འཇུག་
ཡུལ་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ཡོད་པ་མ་ཡིན་པའི་
ཕྱིར། ཁྱབ་སྟེ། འཇུག་ཡུལ་ཡིན་ན་ཡོད་པ་ཡིན་པས་ཁྱབ་པའི་ཕྱིར། གཞི་
གྲུབ་ན། བློའི་དངོས་ཡུལ་ཡིན་པས་ཁྱབ་སྟེ། གཞི་གྲུབ་ན་ཁྱོད་དངོས་སུ་
རྟོགས་པའི་བློ་ཡོད་པས་ཁྱབ་པའི་ཕྱིར། མེད་པ་ཡིན་ན། ཁྱོད་དངོས་སུ་
འཛིན་པའི་རྟོག་པ་ཡོད་པས་ཁྱབ་བོ། །
189



(གཉིས་པ）གཟུགས་སུ་གྱུར་པའི་ཡུལ་ཅན་ལ་གཉིས་ཡོད་དེ། དབང་
པོ་གཟུགས་ཅན་པ་དང༌། རྗོད་བྱེད་ཀྱི་སྒྲ་གཉིས་ཡོད་པའི་ཕྱིར། དང་པོ་
གཞག་ཏུ་ཡོད་དེ། མིག་དབང་ལ་སོགས་པ་དབང་པོ་ལྔ་བོ་དེ་ཡིན་པའི་ཕྱིར།
གཉིས་པ་གཞག་ཏུ་ཡོད་དེ། བཀའ་དང་བསྟན་བཅོས་གཉིས་དང༌། བུམ་
པ་ཞེས་བརྗོད་པའི་སྒྲ་ལྟ་བུ་དེ་ཡིན་པའི་ཕྱིར། བཀའ་དང་བསྟན་བཅོས་
གཉིས་ཡུལ་ཅན་ཡིན་ཏེ། རང་ཡུལ་རང་རང་གི་བརྗོད་བྱ་ལ་འཇུག་པའི་
ཆོས་ཡིན་པའི་ཕྱིར། བུམ་པ་ཞེས་བརྗོད་པའི་སྒྲ་དེ་ཡུལ་ཅན་ཡིན་ཏེ། རང་
ཡུལ་བུམ་པ་ལ་འཇུག་པའི་ཆོས་ཡིན་པའི་ཕྱིར། སྒྲ་རྟག་པ་ཞེས་བརྗོད་པའི་
སྒྲ་དེ་ཡང་ཡུལ་ཅན་ཡིན་ཏེ། རང་ཡུལ་སྒྲ་རྟག་པ་ལ་འཇུག་པའི་ཆོས་ཡིན་
པའི་ཕྱིར། འོ་ན། སྒྲ་རྟག་པ་ཆོས་ཅན། འཇུག་ཡུལ་ཡིན་པར་ཐལ། སྒྲ་རྟག་
པ་ཞེས་བརྗོད་པའི་སྒྲའི་འཇུག་ཡུལ་ཡིན་པའི་ཕྱིར་ན་མ་ཁྱབ་བོ། །གཞི་གྲུབ་
ན། སྒྲའི་དངོས་ཡུལ་ཡིན་པས་ཁྱབ་སྟེ། གཞི་གྲུབ་ན། ཁྱོད་དངོས་སུ་བརྗོད་
པའི་སྒྲ་ཡོད་པས་ཁྱབ་པའི་ཕྱིར། མེད་པ་ཐམས་ཅད་ཀྱང་དངོས་སུ་བརྗོད་
པའི་སྒྲ་ཡོད་པའི་ཕྱིར།
(གསུམ་པ)ལྡན་མིན་འདུ་བྱེད་དུ་གྱུར་པའི་ཡུལ་ཅན་གཞག་ཏུ་ཡོད་
དེ། གང་ཟག་དེ་ཡིན་པའི་ཕྱིར། གང་ཟག་ཆོས་ཅནཡུལ་ཅན་ཡིན་ཏེ།
རང་ཡུལ་འཇུག་པའི་ཆོས་ཡིན་པའི་ཕྱིར། དེར་ཐལ། གང་ཟག་གང་དང་
གང་ཡིན་ཡང་རང་རྒྱུད་ཀྱི་བློའི་འཇུག་ཡུལ་གང་ཡིན་པ་དེ་གང་ཟག་དེའི་་་
ཡུལ་ཡིན་པའི་ཕྱིར། ཁྱབ་སྟེ། གང་ཟག་དེས་རྟོགས་མ་རྟོགས་ཞེས་པ་གང་
190



ཟག་དེའི་རྒྱུད་ཀྱི་བློས་རྟོགས་མ་རྟོགས་ལ་བྱེད་པའི་ཕྱིར། དེས་ན། བློའི་
ཡུལ་གང་ཡིན་པ་ཐམས་ཅད་གང་ཟག་གི་ཡུལ་ཡང་ཡིན་ནོ། །གཞི་གྲུབ་ན།
གང་ཟག་གི་དངོས་ཡུལ་ཡིན་པས་ཁྱབ་སྟེ། གཞི་གྲུབ་ན། དེ་དངོས་ཡུལ་དུ་
བྱེད་པའི་བློ་ཡོད་པའི་སྒོ་ནས་བློ་རྒྱུད་ལྡན་གྱི་གང་ཟག་དེའི་དངོས་ཡུལ་་་་་
ཡང་ཡིན་པའི་ཕྱིར་རོ། ༈ །
ཡུལ་ཅན་ཡིན་ན་ཡུལ་ཡིན་པ ས་ཁྱོབ་སྟེ། གཞི་གྲུབ་ན་ཡུལ་ཡིན་པས་
ཁྱབ་པའི་ཕྱིར། ཡུལ་ཡིན་ན། ཡུལ་ཅན་ཡིན་པས་མ་ཁྱབ་སྟེ། བུམ་པ་དེ་
ཡུལ་ཡིན་ཡང་། ཡུལ་ཅན་མ་ཡིན་པའི་ཕྱིར། ཡུལ་ཅན་ཡིན་ན། ཡུལ་དང་
ཡུལ་ཅན་གཉིས་སུ་ཕྱེ་བའི་ཡུལ་ཅན་ཡིན་མིན་གྱི་ཐད་ལ་ལུགས་མི་འདྲ་བ་
གཉིས་ཡོད་དེ། ཡུལ་ཅན་ཡིན་ན་དེ་གཉིས་སུ་ཕྱེ་བའི་ཡུལ་ཅན་ཡིན་པས་
ཁྱབ་པར་འདོད་པ་དང་། ཡུལ་ཅན་ཡིན་ན། དེ་གཉིས་སུ་ཕྱེ་བ་ཡུལ་ཅན་
ཡིན་པས་མ་ཁྱབ་པར་འདོད་པ་གཉིས་ཡོད་པའི་ཕྱིར། འདིར་ལུགས་ཕྱི་
ཙ|འི་རྗེས་སུ་འབྲངས་ནས་བཤད་ན། ཡུལ་ཡིན་ན ཡུལ་དང་ཡུལ་ཅན་
བ།ཉིས་སུ་ཕྱེ་བའི་ཡུལ་ཡིན་པས་མ་ཁྱབ་སྟེ། ཚད་མ་དེ་ཡུལ་ཡིན་ཡང་། དེ་
གཉིས་སུ་ཕྱེ་བའི་ཡུལ་མ་ཡིན་པའི་ཕྱིར། ཕྱི་མ་དེར་ཐལ། དེ་ཡུལ་དང་ཡུལ་
ཅོན་་གཉིས་སུ་ཕྱེ་བའི་ཡུལ་ཅན་ཡིན་པའི་ཕྱིར་ཏེ་ཤེས་པ་ཡིན་པའི་ཕྱིར། །
དེས་ན། གཟུགས་སུ་གྱུར་པའི་ཡུལ་ཅན་དང་། ལྡན་མིན་འདུ་བྱེད་དུ་གྱུར་
པའི་ཡུལ་ཅན་གཉིས་དེ་ཡུལ་ཅན་ཡིན་ཡང་། ཡུལ་དང་ཡུལ་ཅན་གཉིས་སུ་
ཕྱེ་བའི་ཡུལ་ཡིན་གྱི་ ཡུལ་ ་ཅན་མ་ཡིན་ལ། དེ་གཉིས་སུ་ཕྱེ་བའི་ཡུལ་ཅན་
19]



ཡིན་ན་ཤེས་པ་ཡིན་པས་ཁྱབ་པའི་ཕྱིར། དེ་ལ་ཁོ་ན་རེ། ཡུལ་དང་ཡུལ་ཅན་
གཉིས་འགལ་བ་ཡིན་པར་ཐལ། ཡུལ་དང་ཡུལ་ཅན་གཉིས་སུ་ཕྱེ་བའི་ཡུལ་
དང་། དེ་གཉིས་སུ་ཕྱེ་བའི་ཡུལ་ཅན་འགལ་བ་ཡིན་པའི་ཕྱིར་ཟེར་ན་མ་
ཁྱབ་བོ། །
192



ལེའུ་གསུམ་པ། ཤེས་བྱེད་བློའི་རྣམ་གཞག་བཤད་པ།
ས་བཅད་དང་པོ། བློའི་གོ་དོན་སྤྱིར་བསྟན་པ།
དང་པོ། བློའི་མཚན་ཉིད་དང་དབྱེ་བ་བཤད་པ།
རིག་པ་བློའི་མཚན་ཉིད། རང་ཡུལ་སྣང་བའི་རིག་པ་ཡིན་པ་རང་བློ་
ཡིན་པའི་མཚན་ཉིད། མཚན་གཞི་ནི། མིག་ཤེས་དང༌། རི་བོང་རྭ་འཛིན་
རྟོག་པ་དང་། ཞེ་སྡང་ལྟ་བུའོ། །མཚན་ཉིད་ཀྱི་སྒྲ་བཤད་ནི། རང་ཡུལ་བུམ་
པ་ལྟ་བུ་ཡོད་པ་ཞིག་གམ་རི་བོང་རྭ་ལྟ་བུ་མེད་པ་ཞིག་གང་ཡིན་ཡང་དེ་་་་་་
རང་གི་ངོར་སྣང་ཞིང་འཆར་བས་ན་རིག་པ་ཡིན་ཞེས་པའོ། །མིག་ཤེས་བློ་
ཡིན་ཏེ་རང་ཡུལ་སྣང་བའི་རིག་པ་ཡིན་པའི་ཕྱིར། མིག་ཤེས་ཀྱི་ཡུལ་ནི་
གཟུགས་ཀྱི་སྐྱེ་མཆེད་ཡིན་ལ། མིག་ཤེས་ནི་རང་ཡུལ་གཟུགས་ཀྱི་སྐྱེ་མཆེད་
དེ་རང་ངོར་སྣང་ཞིང་འཆར་བའི་རིག་པ་ཡིན་ཞེས་བརྗོད་པ་དང་། རི་བོང་
རྭ་འཛིན་རྟོག་པ་ནི་རང་གི་ཡུལ་རི་བོང་རྭ་མེད་ཀྱང་རི་བོང་རྭའི་སྤྱི་ཞིག་་་་
རང་ངོར་སྣང་ཞིང་འཆར་བ་ཡིན་པས་དེ་ཡང་རང་ཡུལ་སྣང་བའི་རིག་པ་་་་
ཡིན་ལ། ཞེ་སྡང་ནི་རང་ཡུལ་དགྲ་དང་དགྲའི་སྟེང་གི་ཡིད་མི་འོང་གི་ཆ་ལྟ་
བུ་རང་ངོར་སྣང་ཞིང་འཆར་བའི་བློ་ཡིན་ནོ། །ཡུལ་སྣང་བ་དང་འཆར་བ་
དང་མཐོང་བ་རྣམས་དོན་གཅིག ཡུལ་སྣང་བ་ནི་ཡུལ་དེ་བློ་ངོར་ཤར་བ་
193



ལ་བྱེད་པ་ཡིན་གྱི། ཡུལ་དེ་རྟོགས་པ་ནི་མ་ཡིན་ནོ། །
བློ་དང་ཤེས་པ་དང་རིག་པ་དང་གསལ་བ་བཞི་དོན་གཅིག དེ་ལས་
བློ་དང་ཤེས་པ་གཉིས་མཚོན་བྱ་དང་། རིག་པ་དང་གསལ་བ་གཉིས་སྔ་མ་
གཉིས་ཀྱི་མཚན་ཉིད་ཡིན་ནོ། །གསལ་བའི་བེམ་མིན་དེ་ཤེས་པའི་མཚན་
ཉིད། རང་ཡུལ་གསལ་བའི་བེམ་མིན་ཡིན་པ་དེ་རང་ཤེས་པ་ཡིན་པའི་
མཚན་ཉིད། རྣམ་འགྲེལ་ལས། རང་ཉིད་རབ་ཏུ་གསལ་ཕྱིར་དོན། །དེ་ཡི་ངོ་
བོ་རབ་གསལ་ཡིན། །ཞེས་གསུངས་པ་དང་། དབུ་མ་རྒྱན་ལས། རྣམ་ཤེས་
བེམ་པོའི་རང་བཞིན་ལས། །བཟློག་པ་རབ་ཏུ་སྐྱེ་བ་སྟེ། །ཞེས་གསུངས་པའི་
ཕྱིར། མཚན་ཉིད་ཀྱི་སྒྲ་བཤད་ནི། ཤེས་པ་ཞེས་པ་རང་ཡུལ་བུམ་པ་ལྟ་བུ་
ཡོད་པ་ཞིག་གམ་རི་བོང་རྭ་ལྟ་བུ་མེད་པ་གང་ཞིག་ཡིན་ཡང་། རང་གི་ཡུལ་
དེ་དག་རང་ངོར་སྣང་ཞིང་གསལ་བ་ཅན་ཡང་ཡིན། གཟུགས་དང་གང་
ཟག་ལ་སོགས་པའི་བེམ་པོ་མ་ཡིན་པ་ཡང་ཡིན་པ་ཞིག་ཡིན་ཞེས་པའོ། །
རང་ཡུལ་གསལ་བ་ཞེས་པ་ནི། དཔེར་ན། བུམ་འཛིན་དབང་མངོན་གྱི་ངོར་
རང་ཡུལ་དོན་རང་མཚན་པའི་བུམ་པ་དེ་སྣང་ཞིང་གསལ་བས་ན། བུམ་
འཛིན་དབང་མངོན་དེ་རང་ཡུལ་བུམ་པ་དེ་སྣང་ཞིང་གསལ་བ་ཡིན་པར་་་་་
འཇོག་པ་ཡིན། རྟོག་མེད་ཀྱི་ཤེས་པ་ཐམས་ཅད་དེ་དང་འདྲ། བུམ་འཛིན་
རྟོག་པའི་ངོར་རང་ཡུལ་བུམ་པའི་རྣམ་པ་སྣང་ཞིང་གསལ་བ་ཡིན་པས་ན།
བུམ་འཛིན་རྟོག་པ་དེ་རང་ཡུལ་བུམ་པ་དེ་སྣང་ཞིང་གསལ་བ་ཡིན་པར་་་་་
འཇོག རི་བོང་རྭ་འཛིན་གྱི་བློ་ངོར་རང་ཡུལ་རི་བོང་རྭའི་རྣམ་པ་སྣང་ཞིང་
194



|
གསལ་བ་ཡིན་པས་ན། རི་བོང་རྭ་འཛིན་གྱི་བློ་དེ་རང་ཡུལ་རི་བོང་རྭ་དེ་
སྣང་ཞིང་གསལ་བ་ཡིན་པར་འཇོག་པ་ཡིན། དེ་བཞིན་དུ་རྟོག་བཅས་ཀྱི་བློ་
དང་རང་ཡུལ་མེད་པའི་བློ་ཐམས་ཅད་ཀྱང་དེ་དང་མཚུངས་སོ། །
བློ་དང་ཤེས་པ ་ ག ཉིས་ངོ་བོ་གཅིག་ཡིན་ལ་དོན་ཡང་ ་གཅིག་ཡིན་མོད་
ཀྱི དེ་གཉིས་ཐ་དད་་ཡིན་ཚུལ་ནི། དཔེར་ན། སྔོ་འཛིན་ཡིག་ཤེས་དེ་རང་
པལ་སྔོན་པོ་སྣང་བའི་རིག་པ་ཡིན་པའི་ཆ་ན ས་བློ་དང་རང་ཡུལ་སྔོན་་་་་་
རང་གི་ངོར་གསལ་བའི་ཆ་ནས་ཤེས་པ་ཡིན་ཞེས་སོ །
རང་ཡུལ་ སྣང་བ་ ་ཅན་ཞིག་ཡིན་ན་བློ་ཡིན་པ། ས་མ་ཁྱབ་སྟེ། གང་ཟག་
དེ་རང་ཡུལ་སྣང་བ་ཅན་ཞིག་ཡིན་ཡང་བློ་མ་ཡིན་པའི་ ཕྱིར། གང་ཟག་དེ་
དེ་ཡིན་ཡང་རང་ཡུལ སྣང ་པ འི ་རི བ་པ། ་མ་ཡིན་ཏེ། རང་ཡུལ་སྣང་ང་འི་རིག་
པ་ནི་གྲོགས་གཞན་ལ་མ་ལྟོས་པར་རང་གི་ངོ་བོ་དེ་ཡུལ་གསལ་བའི་རང་་་་
བཞིན་ཅན་ཞིག་ཡིན་ལ། དཔེར་ན། མར་མེ་དེ་གཞན་ལ་མ་ལྟོས་པར་རང་
གི་ངོ་བོ་པ།སལ་བ་ཡིན་པ་བཞིན ནོ། །གང་ཟག་དེ་རང་ཡུལ་སྣང་བ་ཅན་
ཞིག་ཡིན་ཞེས་པ་ནི། གང་ཟག་རང་རྒྱུད་ཀྱི་བློ་དེ་ལ་ཡུལ་དེ་སྣང་བ་དེའི་སྒོ་
ནས་གང་ཟག་དེ་རང་ཡུལ་སྣང་བ་ཅན་ཞིག་ཡིན་པར་བཞག་པ་ཡིན་གྱི།
གང་ཟག་རང་གི་ངོ་བོ་དེ་ཡུལ་གསལ་བའི་རང་བཞིན་ཅན་མ་་ཡིན་ནོ །
དཔེར་ན། མར་མེ་དང་ལྡན་པའི་མཚན་མོའི་ཁང་བུ་དེ་གསལ་བ་ཡིན་ཞེས་
ང་ཞཔག་པ ནི་མར་མེའི་སྟོབས་ཀྱིས་གསལ་བ་ཡིན་གྱི། མཚན་མོའི་ཁུང་བུ་
རང་གི་ངོ་བོ་གསལ་བའི་རང་བཞིན་ཅན་མ་ཡིན་པ་དང་འདྲ་འོ། །དེས་ན་
（ )



གསལ་བ་ཡིན་ན་བློ་ཡིན་པས་ཁྱབ་སྟེ། བློ་མ་ཡིན་པའི་གསལ་བའི་ཆོས་མེད་
པའི་ཕྱིར། དེར་ཐལ། གསལ་བ་ཞེས་པ་ནི་གྲོགས་ལ་མ་ལྟོས་པར་རང་གི་ངོ་
བོ་ཡུལ་གསལ་བའི་རང་བཞིན་ཅན་ཡིན་པ་གང་ཞིག དེ་འདྲ་ལ་བློ་ལས་
ཆོས་གཞན་མེད་པའི་ཕྱིར། གོང་དུ་བཤད་པ་བཞིན་དུ་རང་རྒྱུད་ཀྱི་བློ་ལ་
ཡུལ་སྣང་བས་གང་ཟག་ལ་ཡུལ་སྣང་བ་ཞེས་དང་། བློས་ཡུལ་མཐོང་བ་དང་
རྟོགས་པས་གང་ཟག་གིས་ཡུལ་མཐོང་བ་དང་རྟོགས་པ་ཞེས་དང༌། མིག་
ཤེས་ཀྱིས་སྔོན་པོ་དེ་མཐོང་བས་གང་ཟག་གིས་སྔོན་པོ་མཐོང་བ་དང་།
འདོད་ཆགས་དེ་ཡུལ་ལ་ཆགས་པས་གང་ཟག་དེ་ཡུལ་དེ་ལ་ཆགས་པ་དང་།
ཤེས་རབ་ཀྱིས་སྟོང་ཉིད་རྟོགས་པས་གང་ཟག་དེས་སྟོང་ཉིད་རྟོགས་པར་་་་་
འཇོག་པ་སོགས་བློའི་སྒོ་ནས་གང་ཟག་གིས་ཡུལ་མཐོང་ཐོས་རྟོགས་པ་་་་་་
སོགས་འཇོག་པ་ཡིན་ནོ། །
བློ་ལ་དབྱེ་སྒོ་དུ་མ་ཡོད་དེ། གཉིས་ཚན་དུ་དབྱེ་བ། གསུམ་ཚན་དུ་དབྱེ་
བ། བདུན་ཚན་དུ་དབྱེ་བ་དང་གསུམ་ལས། དང་པོ་ལའང་རང་རིག་དང་
གཞན་རིག་གཉིས་སུ་དབྱེ་བ་དང་། སེམས་དང་སེམས་བྱུང་གཉིས་སུ་དབྱེ་
བ། དབང་ཤེས་དང་ཡིད་ཤེས་གཉིས་སུ་དབྱེ་བ། ཚད་མ་དང་ཚད་མིན་གྱི་
ཤེས་པ་གཉིས་སུ་དབྱེ་བ། རྟོགས་པའི་བློ་དང་མ་རྟོགས་པའི་བློ་གཉིས་སུ་
དབྱེ་བ། འཁྲུལ་ཤེས་དང་མ་འཁྲུལ་བའི་ཤེས་པ་གཉིས་སུ་དབྱེ་བ། སེལ་
འཇུག་གི་བློ་དང་སྒྲུབ་འཇུག་གི་བློ་གཉིས་སུ་དབྱེ་བ། རྟོག་པ་དང་རྟོག་མེད་
ཀྱི་ཤེས་པ་གཉིས་སུ་དབྱེ་བ་སོགས་ཡོད་དོ། །
196



མ
གཉིས་པ། རང་རིག་དང་གཞན་རིག་གི་འདོད་ཚུལ་བཤད་པ།
དེ་ཡང་རང་རིག་འདོད་པ་རྣམས་ནི། ཤེས་པ་ལ་རང་རིག་དང་གཞན་
རིག་གཉིས་སུ་དབྱེ་ཚུལ་ཡོད་དེ། ཚད་མ་མདོ་ལས། ཡུལ་ཤེས་པ་དང་དེ་
ཤེས་པའི། །དབྱེ་བས་བློ་ཡི་ཚུལ་གཉིས་ཉིད། །ཅེས་དང་། རྣམ་འགྲེལ་ལས།
དེས་ན་ཤེས་པ་ཐམས་ཅད་ཀྱི། །དམིགས་མྱོང་དག་ནི་ཐ་དད་ཡིན། །དོན་
དང་འདྲ་བ་དམིགས་པ་སྟེ། །རང་ཉིད་གསལ་བ་བདག་མྱོང་ཡིན། །ཞེས་
གསུངས་ཏེ། གཞན་རིག་ལ་དམིགས་བློ་དང༌། རང་རིག་ལ་མྱོང་བློ་ཞེས་
པའི་ཐ་སྙད་བཏགས། དམིགས་བློ་ལ་འདྲ་རྣམ་སྣང་ཞིང་དམིགས་བློ་དེ་
མྱོང་བའི་ཤེས་པ་ལ་མྱོང་བློ་ཞེས་བྱ་སྟེ་རང་རིག་བསྟན་ཏོ། །
(དང་པོ) རང་རིག་བཤད་པ་ལ། འཛིན་རྣམ་རང་རིག་གི་མཚན་ཉིད།
མཚན་གཞི་ནི་སྔོ་འཛིན་མིག་ཤེས་ཀྱི་སྟེང་གི་རང་གིས་རང་མྱོང་བའི་ཆ་ལྟ་
བུ། འཛིན་རྣམ་གྱི་སྒྲ་བཤད་ནི། རང་གི་བདག་ཉིད་དུ་གྱུར་པའམ་རང་
ཉིད་ཡིན་པར་གྱུར་པའི་ཡུལ་ལ་ཁ་ནང་ཁོ་ནར་ཕྱོགས་ནས་འཛིན་པའི་རྣམ་
པའི་ཆ་དེ་རང་རིག་ཡིན་ཞེས་པའོ། །རང་རིག་དང་རང་རིག་མངོན་སུམ་
དོན་གཅིག འཛིན་རྣམ་ལ་རང་རིག་ཅེས་པའི་ཐ་སྙད་འཇུག་པ་ནི། ཤེས་པ་
རྣམས་ཀྱི་མྱོང་བ་གསལ་རིག་གི་ཆ་ཉིད་ཡིན་པ་ལ་དགོངས་ནས་འཇུག་པ་་་་
ཡིན་ཏེ། སྡེ་བདུན་རྒྱན་ལས། དེ་ཡང་ཤེས་པ་ཐམས་ཅད་ལ་རང་གི་ངོ་བོ་
མྱོང་བ་གསལ་རིག་གི་ཆ་དང་། རང་ཡུལ་གྱི་རྣམ་པ་ཤར་བའི་ཆ་གཉིས་
197



ཡོད་པ་ཡིན་ལ། དང་པོ་འཛིན་རྣམ་ཞེས་བྱ་ཞིང་། མདོ་སེམས་གང་གི་
ལུགས་ལ་ཡང་། དེ་ཉིད་རང་རིག་མངོན་སུམ་གྱི་མཚན་གཞིར་འདོད་པ་
ཡིན་ལ། ཕྱི་མ་ལ་གཟུང་རྣམ་ཞེས་བྱ་ཞིང་། དེ་ཉིད་རང་རིག་མངོན་སུམ་གྱི་
མྱོང་བྱར་འདོད་པ་ཡིན་ནོ་ཞེས་གསུངས་པའི་ཕྱིར། རང་རིག་ཡིན་པར་
གྱུར་པའི་སེམས་དང་སེམས་བྱུང་གང་ཡང་མེད་དེ། རང་རིག་ནི་དོན་གྱི་ངོ་
བོ་དང་ཁྱད་པར་འཛིན་པའི་ཆ་ནས་བཞག་པ་མ་ཡིན་པར་རང་གིས་རང་་་་
མྱོང་བ་ཙམ་གྱི་ཆ་དེ་རང་རིག་ཏུ་འཇོག་པའི་ཕྱིར་རོ། །
རང་རིག་འདོད་མཁན་ནི། རིགས་པའི་རྗེས་འབྲང་གི་མདོ་སྡེ་བ་དང༌།
རིགས་པའི་རྗེས་འབྲང་གི་སེམས་ཙམ་པ་དང་། རྣལ་འབྱོར་སྤྱོད་པའི་དབུ་
མ་རང་རྒྱུད་པ་རྣམས་ཡིན་ལ། བྱེ་སྨྲ་བ་དང་ལུང་གི་རྗེས་འབྲང་གི་མདོ་སྡེ་
བ་དང་། མདོ་སྡེ་སྤྱོད་པའི་རང་རྒྱུད་པ་དང་། ཐལ་འགྱུར་བ་རྣམས་ནི་རང་
རིག་ཁས་མི་ལེན་ནོ། །
(གཉིས་པ) གཞན་རིག་བཤད་པ་ལ། གཟུང་རྣམ་གཞན་རིག་གི་
མཚན་ཉིད། མཚན་གཞི་ནི། སྔོ་འཛིན་མིག་ཤེས་ལྟ་བུ། སྔོ་འཛིན་མིག་ཤེས་
སྐྱེས་པའི་ཚེ་དེ་ཕྱིའི་ཡུལ་སྔོན་པོ་ལ་ཕྱོགས་པའི་ཆ་ནས་གཞན་རིག་ཅེས་བྱ་
སྟེ། ཡུལ་ཅན་རང་ལས་གཞན་པའི་ཕྱི་རོལ་གྱི་གཟུགས་ལ་སོགས་པ་རྣམས་
ལ་འཇུག་པར་བྱེད་པའི་ཤེས་པ་ཡིན་པའི་ཕྱིར་གཞན་རིག་ཅེས་པར་བརྗོད་
དོ། །དཔེར་ན། དྭངས་ཤེལ་གྱི་གཟུགས་བརྙན་དེ་རང་གི་དྲུང་ན་ཡོད་པའི་
ཚོན་སྔོན་པོའི་རྣམ་པ་ཅན་དུ་སྐྱེས་པ་བཞིན་གཞན་རིག་ནི་ཕྱིའི་ཡུལ་དང་་་་
198



འདྲ་བའི་རྣམ་པར་སྐྱེས་པ་ཡིན་ལ། དེ་ལྟ་བུའི་འདྲ་རྣམ་མ་བརྒྱུད་པར་ཡུལ་
དེ་རྗེན་པར་སྣང་ཚུལ་མེད་ཅིང་། ཕྱིའི་ཡུལ་གྱི་འདྲ་རྣམ་མ་སྐྱེས་ན་གཞན་
རིག་གིས་ཕྱི་རོལ་གྱི་དོན་གང་ཡང་རྟོགས་པར་མི་འགྱུར་ཏེ། རྣམ་འགྲེལ་
༡༥ ས། དོན་དང་འདྲ་བ་དམིགས་པ་སྟེ། །ཅེས་དང༌། དབུ་མ་རྒྱན་ལས། དོན་
གྱི་རྣམ་པས་བསྒྱུར་ལྡན་པའི། །རྣམ་ཤེས་སུ་ཞིག་མི་འདོད་པ། །དེ་ལ་ཕྱི་
རོལ་རིག་པ་ཡི། །རྣམ་པ་འདི་ཡང་ཡོད་མ་ཡིན། །ཞེས་གསུངས་པའི་ཕྱིར།
སྐབས་འདིར་འདྲ་རྣམ་ཞིས་པ་ནི། དཔེར་ན། སྔོན་པོའི་འདྲ་རྣམ་སྔོན་པོ་
དང་འདྲ་བའི་རྣམ་པ་ཞེས་པ་སྟེ། སྔོན་པོས་བཞག་པའི་རྣམ་པ་ལ་ཀོ་བ་
ཡིན་ནོ། །ཤེས་པ་རང་མྱོང་པའི་རང་རིག་མེད་ན། ཤེས་པ་དེ་ཡུལ་གཞན་
མྱོང་བའི་གཞན་རིག་ཀྱང་མི་འཐད་ལ། དེ་མེད་ན་གཞལ་བྱ་འཇལ་བྱེད་
དང་། ཡུལ་དང་ཡུལ་ཅན་གྱི་རྣམ་གཞག་ཐམས་ཅད་མི་འཐད་པར་འགྱུར་
བའི་ཕྱིར་རོ། །
བྱེ་སྨྲ་བས་ཤེས་པ་རྣམས་ཀྱི་མྱོང་བ་གསལ་རིག་གི་ཆ་དེ་ལྟ་བུ་ལུས་་་
ལེན་མོད་ཀྱི། དེ་རང་རིག་ཏུ་ཁས་མི་ལེན་ཏེ། རྒྱུ་མཚན་ནི་ཤེས་པ་རྣམ་མེད་
དུ་ཁས་ལེན་པས་གཟུང་རྣམ་ཞེས་པ་ཁས་མི་ལེན་ལ། དེ་བས་ཤེས་པ་རྣམས་
ཀྱི་མྱོང་བ་གསལ་རིག་གི་ཆ་དེ་རང་རིག་ཏུ་ཁས་མི་ལེན་ནོ། །རིག་བྱ་མེད་
པའི་རང་རིག་དང་། མྱོང་བྱ་མེད་པའི་མྱོང་བྱེད་མི་འཐད་སྙམ་དུ་བསམས་
པ་ཡིན་ནོ། །མདོ་ ་ སྡེ་བ་དག་གིས་རང་གི་བདག་ཉིད་དུ་གྱུར་པའི་ཡུལ་རིག་
པའི་“ངོན་སུམ་ཡིན་ཕྱིར་རང་རིག་མངོན་སུམ་ཞེས་འདོད་ལ། སེམས་ཙམ་
1:3j



པ་ནི་རང་དང་གཉིས་སུ་མེད་པའི་ཚུལ་གྱིས་ཡུལ་དེ་རིག་པའི་མངོན་སུམ་་་
ཡིན་ཕྱིར། རང་རིག་མངོན་སུམ་ཞེས་བརྗོད་ཀྱི། རང་གི་བདག་ཉིད་དུ་གྱུར་
པའི་ཡུལ་རིག་པས་རང་རིག་ཏུ་མི་འཇོག་སྟེ། སྔོན་པོ་ཡང་སྔོ་འཛིན་མངོན་
སུམ་གྱི་བདག་ཉིད་དུ་འདོད་ཀྱང་། སྔོ་འཛིན་མིག་ཤེས་སྔོན་པོ་ལ་གཞན་
རིག་ཡིན་པའི་ཕྱིར། དེས་ན་མདོ་སྡེ་བས། རང་རིག་གཞན་རིག་གི་ཁྱད་
པར་ཡུལ་དེ་རང་ལས་དོན་གཞན་ཡིན་མིན་གྱི་སྒོ་ནས་འཇོག་ལ། སེམས་
ཙམ་པས་ཡུལ་དེ་འཛིན་པ་ན་གཉིས་སྣང་ཡོད་མེད་ཀྱི་སྒོ་ནས་འཇོག་པ་་་་་
ཡིན་ནོ། །ཁ་ཅིག་གིས་མདོ་སྡེ་བས་སེམས་དང་སེམས་བྱུང་གི་ཤེས་པ་ཐམས་
ཅད་རང་རིག་གཞན་རིག་གཉིས་ཀར་ཁས་ལེན་པར་འདོད་མོད། དེ་ནི་མ་
ཡིན་ཏེ། སེམས་དང་སེམས་བྱུང་གཉིས་ཀྱི་སྟེང་ན་རང་མྱོང་གཞན་མྱོང་
གཉིས་ཀ་ཡོད་པའི་དོན་ཡིན་གྱི། སེམས་དང་སེམས་བྱུང་ཐམས་ཅད་དེ་
གཉིས་ཀ་ཡིན་པའི་དོན་མ་ཡིན་ནོ། །དེ་གཉིས་ཀ་ཡིན་པར་ཁས་བླངས་ན་
ཤེས་པ་ཐམས་ཅད་རང་རིག་ཏུ་ཁས་ལེན་པར་ཐལ་ལོ། །སྔོ་འཛིན་མིག་ཤེས་
སྐྱེས་པའི་ཚེ་དེ་ཕྱིའི་ཡུལ་སྔོན་པོ་ལ་ཕྱོགས་པའི་ཆ་ནས་གཞན་རིག་དང་།
རང་ཉིད་གསལ་རིག་གི་ངོ་བོར་སྐྱེས་པའི་ཆ་ཞིག་ཡོད་པ་དེ་མར་མེའི་འོད་
ལྟར་རང་གསལ་ལ་ཕྱོགས་པའི་རྣམ་འགྱུར་དེ་ཙམ་གྱིས་རང་རིག་ཏུ་བཞག་
པ་ཡིན་མོད། གཉིས་ཀས་རང་རང་གི་ཡུལ་རྟོགས་པ་ལ་ཁྱད་པར་མེད་དེ།
གཞན་རིག་གིས་ཕྱིའི་ཡུལ་དེ་རྟོགས་པ་དང་། རང་རིག་གིས་ནང་རང་གི་
གསལ་བའི་ངོ་བོ་དེ་རྟོགས་པའི་ཕྱིར་ཏེ། རྣམ་འགྲེལ་ལས། དོན་དང་འདྲ་
200



བ་དམིགས་པ་སྟེ། །རང་ཉིད་གསལ་བ་བདག་མྱོང་ཡིན། །ཞེས་གསུངས་
པའི་ཕྱིར། །
རང་རིག་ཡིན་ན་རྟོག་བྲལ་ཡིན་པས་ཁྱབ་སྟེ། རང་གིས་རང་འཛིན་པ་
ལ་སྒྲ་དོན་གྱི་སྣང་བ་ཡོད་མི་སྲིད་པའི་ཕྱིར། དེས་ན་རང་རིག་འདོད་མཁན་
ཐམས་ཅད་ཀྱི་ལུགས་ལ་རང་རིག་ཡིན་ན་མངོན་སུམ་ཡིན་པས་ཁྱབ་པར་་་་་
འདོད་དེ། དེ་ལ་རྟོག་བྲལ་གྱིས་ཁྱབ་པ་གང་ཞིག མ་འཁྲུལ་བས་ཀྱང་ཁྱབ་
པའི་ཕྱིར། རྟགས་ཕྱི་མ་གྲུབ་སྟེ། རང་རིག་ནི་རང་ཡུལ་མི་བསླུ་བ་དངོས་སུ་
གཞལ་བའི་རྟོག་བྲལ་ཡིན་པས་མདོ་སྡེ་བའི་ལུགས་ལ་མ་འཁྲུལ་བ་དང་། །
རང་རིག་ལ་གཉིས་སྣང་མེད་པས་རང་འཛིན་རྟོག་པའི་ཞེན་གཞིར་སྣང་བ་
སོགས་མེད་པས་སེམས་ཙམ་པའི་ལུགས་ལ་མ་འཁྲུལ་བ་དང་། བདེན་སྣང་
སོགས་མེད་པས་རང་རྒྱུད་པའི་ལུགས་ལའང་མ་འཁྲུལ་བ་ཡིན་པའི་ ཕྱིར་
རོ། །ཁོ་ན་རེ། རང་རིག་ཆོས་ཅན། རིག་པ་མ་ཡིན་པར་ཐལ། རང་ཡུལ་
སྣང་བའི་རིག་པ་མ་ཡིན་པའི་ཕྱིར། མ་གྲུབ་ན། དེར་ཐལ། རིག་བྱ་ཡུལ་
དང་རིག་བྱེད་ཡུལ་ཅན་གཉིས་མེད་པའི་ཕྱིར་ཟེར་ན། མ་ཁྱབ་སྟེ། དེ་ལ་
ཡུལ་ཡུལ་ཅན་གཉིས་མེད་ཀྱང་རང་ཡུལ་སྣང་བའི་ཕྱིར། དེར་ཐལ། རང་
གིས་རང་ཉིད་མཐོང་བའི་ཕྱིར། ཁྱབ་སྟེ། རང་གིས་རང་ཉིད་མཐོང་ན་ཡུལ་
ཡང་རང་ཉིད་ཡིན་པ་གང་ཞིག རང་གིས་རང་མཐོང་བ་དེ་རང་ཡུལ་སྣང་
བ་ཡིན་པའི་ཕྱིར། བྱས་པ་ལ་ཁོ་ན་རེ། རང་རིག་ལ་རང་ཡུལ་གྱི་རྣམ་པ་
སྣང་བར་ཐལ། རང་ཡུལ་སྣང་བའི་ཕྱིར་ཟེར་ན་མ་ཁྱབ་སྟེ། རང་ཡུལ་ཤར་
201



ཡང་རང་ཡུལ་གྱི་རྣམ་པ་ཤར་མི་དགོས་པའི་ཕྱིར། རང་ཡུལ་གྱི་རྣམ་པ་ནི་
རང་ཡུལ་གྱི་འདྲ་རྣམ་སྟེ། ཡུལ་གྱི་རྣམ་ལྡན་དུ་སྐྱེས་པ་ལ་བྱེད་པ་ཡིན། རང་
རིག་ནི་རིག་བྱ་རིག་བྱེད་གཉིས་སུ་མེད་པ་ཡིན་པས་ཡུལ་གྱི་རྣམ་ལྡན་དུ་་་་
སྐྱེས་པ་མེད་པར་འདོད་དོ། །
ས་བཅད་གཉིས་པ། སེམས་དང་སེམས་བྱུང་གཉིས་བཤད་པ།
དང་པོ། སེམས་བཤད་པ།
རང་ཡུལ་དུ་གྱུར་པའི་དོན་གྱི་ངོ་བོ་རང་སྟོབས་ཀྱིས་མཐོང་བའི་་་་་་
ནས་བཞག་པའི་རིག་པ་དེ་སེམས་ཀྱི་མཚན་ཉིད། སྒྲ་བཤད་ནི། སེམས་ནི་
རང་གི་ཡུལ་དེ་བུམ་པ་ལ་སོགས་པའི་ཡོད་པ་ཞིག་དང་། རི་བོང་རྭ་ལྟ་བུ་
མེད་པ་ཞིག་གང་ཡིན་ཡང་། རང་ཡུལ་དེ་ལ་དོན་གྱི་ངོ་བོ་དང་ཁྱད་པར་
གཉིས་ཡོད་པའི་ནང་གི་དོན་གྱི་ངོ་བོ་དེ། རང་དང་མཚུངས་ལྡན་གྱི་བློ་
གཞན་ལ་མ་ལྟོས་པར་རང་སྟོབས་ཀྱིས་མཐོང་བའི་ཆ་ནས་བཞག་པའི་རིག་
པ་ཞེས་པའོ། །མཚན་གཞི་ནི། མིག་གི་རྣམ་པར་ཤེས་པ་དང་། ཡིད་ཀྱི་རྣམ་
པར་ཤེས་པ་ལྟ་བུ། སེམས་དང་ཡིད་དང་རྣམ་པར་ཤེས་པ་དོན་གཅིག་སྟེ།
མཛོད་ལས། སེམས་དང་ཡིད་དང་རྣམ་ཤེས་ནི། །དོན་གཅིག་ཅེས་གསུངས་
པའི་ཕྱིར།
སེམས་ལ་དབྱེ་ན་དྲུག་ཡོད་དེ། མིག་ཤེས་སུ་གྱུར་པའི་སེམས་དང༌། རྣ་
202



ཤེས་སུ་གྱུར་པའི་སེམས་དང་། སྣ་ཤེས་སུ་གྱུར་པའི་སེམས་དང་། ལྕེ་ཤེས་སུ་
གྱུར་པའི་སེམས་དང་། ལུས་ཤེས་སུ་གྱུར་པའི་སེམས་དང༌། ཡིད་ཤེས་སུ་
གྱུར་པའི་སེམས་ཏེ་དྲུག་ཡོད་དོ། །དེའི་དང་པོ་ལྔ་ནི་དབང་ཤེས་ཡིན་ལ། ཕྱི་
མ་ནི་ཡིད་ཤེས་ཡིན་ནོ། །
མིག་ཤེས་སུ་གྱུར་པའི་སེམས་ནི། རང་གི་ཐུན་མོང་མ་ཡིན་པའི་བདག་
རྐྱེན མིབ།་དབང་ལ་བརྟེན་ནས་བྱུང་པའི་རང་ཡུལ་དུ་གྱུར་པའི་གཟུགས་ཀྱི་
སྐྱེ་མཆེད་ཀྱི་ངོ་བོ་རང་སྟོབས་ཀྱིས་མཐོང་བའི་རིག་པ་དེ། མིག་ཤེས་སུ་གྱུར་
པའི་སེམས་ཀྱི་མཚན་ཉིད། མཚན་གཞི་ནི། དཀར་པོ་མཐོང་བའི་མིག་གི་
རྣམ་པར་ཤེས་པ་ལྟ་བུ། མིག་ཤེས་སུ་གྱུར་པའི་སེམས་དང་མིག་གི་རྣམ་པར་
ཤེས་པ་གཉིས་དོན་གཅིག ། །
རྣ་ཤེས་སུ་གྱུར་པའི་སེམས་ནི། རང་གི་ཐུན་མོང་མ་ཡིན་པའི་བདག་
རྐྱེན་རྣ་དབང་ལ་བརྟེན་ནས་བྱུང་བའི ་ར ང་པ་ུལ་དུ་གྱུར་པའི་སྒྲའི་ངོ་བོ་་་་་
རང་སྟོབས་ཀྱིས་ཐོས་པའི་རིག་པ་དེ། རྣ་ཤེས་སུ་གྱུར་པའི་སེམས་ཀྱི་མཚན་
ཉིད། མཚན་གཞི་ནི། པི་ཝང་གི་སྒྲ་ཐོས་པའི་རྣམ་པར་ཤེས་པ་ལྟ་བུ། རྣ་
ཤེས་སུ་གྱུར་པའི་སེམས་དང་། རྣ་བའི་རྣམ་པར་ཤེས་པ་གཉིས་དོན་གཅིག །
སྣ་ཤེས་སུ་གྱུར་པའི་སེམས་ནི༑ རང་གི་ཐུན་མོང་མ་ཡིན་པའི་བདག་
རྐྱེན་སྣ་དབང་ལ་བརྟེན་ནས་བྱུང་བའི་རང་ཡུལ་དུ་གྱུར་པའི་དྲིའི་ངོ་བོ་་་་་
རང་སྟོབས་ཀྱིས་མྱོང་བའི་རིག་པ་དེ། སྣ་ཤེས་སུ་གྱུར་པའི་སེམས་ཀྱི་མཚན་
ཉིད། མཚན་གཞི་ནི། ཙན་དན་གྱི་དྲི ཚོར་པའི རྣམ་པར་ཤེས་པ་ལྟ་བུ། སྣ་
203



ཤེས་སུ་གྱུར་པའི་སེམས་དང་། སྣའི་རྣམ་པར་ཤེས་པ་གཉིས་དོན་གཅིག ། །
ལྕེ་ཤེས་སུ་གྱུར་པའི་སེམས་ནི། རང་གི་ཐུན་མོང་མ་ཡིན་པའི་བདག་
རྐྱེན་ལྕེ་དབང་ལ་བརྟེན་ནས་བྱུང་བའི་རང་ཡུལ་དུ་གྱུར་པའི་རོའི་ངོ་བོ་་་་་
རང་སྟོབས་ཀྱིས་མྱོང་བའི་རིག་པ་དེ། ལྕེ་ཤེས་སུ་གྱུར་པའི་སེམས་ཀྱི་མཚན་
ཉིད། མཚན་གཞི་ནི། བུ་རམ་གྱི་རོ་མྱོང་བའི་རྣམ་པར་ཤེས་པ་ལྟ་བུ། ལྕེ་
ཤེས་སུ་གྱུར་པའི་སེམས་དང་། ལྕེའི་རྣམ་པར་ཤེས་པ་གཉིས་དོན་གཅིག །
ལུས་ཤེས་སུ་གྱུར་པའི་སེམས་ནི། རང་གི་ཐུན་མོང་མ་ཡིན་པའི་བདག་
རྐྱེན་ལུས་དབང་ལ་བརྟེན་ནས་བྱུང་བའི་རང་ཡུལ་དུ་གྱུར་པའི་རེག་བྱའི་ངོ་
བོ་རང་སྟོབས་ཀྱིས་མྱོང་བའི་རིག་པ་དེ། ལུས་ཤེས་སུ་གྱུར་པའི་སེམས་ཀྱི་
མཚན་ཉིད། མཚན་གཞི་ནི། འཇམ་པའི་རེག་བྱ་མྱོང་བའི་རྣམ་པར་ཤེས་པ་
ལྟ་བུ། ལུས་ཤེས་སུ་གྱུར་པའི་སེམས་དང་། ལུས་ཀྱི་རྣམ་པར་ཤེས་པ་གཉིས་
དོན་གཅིག །
ཡིད་ཤེས་སུ་གྱུར་པའི་སེམས་ནི། རང་གི་ཐུན་མོང་མ་ཡིན་པའི་བདག་
རྐྱེན་ཡིད་དབང་ལ་བརྟེན་ནས་བྱུང་བའི་རང་ཡུལ་དུ་གྱུར་པའི་དོན་གྱི་ངོ་
བོ་རང་སྟོབས་ཀྱིས་འཛིན་པའི་རིག་པ་དེ། ཡིད་ཤེས་སུ་གྱུར་པའི་སེམས་ཀྱི་
མཚན་ཉིད། མཚན་གཞི་ནི། སྒྲ་མི་རྟག་པ་མཐོང་བའི་ཤེས་པ་ལྟ་བུའོ། །
ཡིད་ཤེས་སུ་གྱུར་པའི་སེམས་དང་། ཡིད་ཀྱི་རྣམ་པར་ཤེས་པ་གཉིས་དོན་
གཅིག མཚན་ཉིད་ཀྱི་སྒྲ་བཤད་ནི། རང་གི་ཐུན་མོང་མ་ཡིན་པའི་བདག་
རྐྱེན་རང་གི་སྔ་ལོགས་སུ་བྱུང་བའི་ཡིད་དབང་ལ་བརྟེན་ནས་བྱུང་བ་ཡིན་
204



ལ། རང་ཡུལ་དུ་གྱུར་པའི་ཆོས་གང་ཡིན་པ་དེའི་ངོ་བོ་རང་དང་མཚུངས་
ལྡན་གྱི་བློ་གཞན་ལ་མ་ལྟོས་པར་རང་སྟོབས་ཀྱིས་མཐོང་བའི་རིག་པ་ཡང་་་
ཡིན་ཞེས་པའོ། །ཡིད་དབང་ནི། ཡིད་ཀྱི་རྣམ་ཤེས་རང་གི་སྔ་ལོགས་དེ་མ་
ཐག་ཏུ་འགག་པའི་རྣམ་ཤེས་ཚོགས་དྲུག་གང་རུང་དེ་ཡིན་ཏེ། མཛོད་ལས།
དྲུག་པོ་འདས་མ་ཐག་པ་ཡི། །རྣམ་ཤེས་གང་ཡིན་དེ་ཡིད་དོ། །ཞེས་གསུངས་
པའི་ཕྱིར།
སེམས་དང་། གཙོ་སེམས་དང་། ཡིད་དང༌། རྣམ་པར་ཤེས་པ་རྣམས་
དོན་གཅིག་ཡིན་ཡང་། ཐ་སྙད་འཇོག་ཚུལ་ཐ་དད་ཡིན་ཏེ། སེམས་ནི། རང་
ཡུལ་དུ་གྱུར་པའི་དོན་གྱི་ངོ་བོ་རང་སྟོབས་ཀྱིས་མཐོང་བའི་ཆ་ནས་བཞག་
པ་ཡིན་ལ། གཙོ་སེམས་ནི། རང་གི་འཁོར་དུ་གྱུར་པའི་སེམས་བྱུང་ཞིག་
ཡོད་པའི་ཆ་ནས་བཞག་པ་ཡིན་པ་དང༌། ཡིད་ནི། རང་ཡུལ་ཤེས་པའི་ཆ་
ནས་བཞག་པ་དང་། རྣམ་པར་ཤེས་པ་ནི། རང་ཡུལ་སོ་སོར་མཐོང་བའི་ཆ་
ནས་བཞག་པ་ཡིན་ནོ། །སེམས་ཡིན་ན་རང་ཡུལ་དུ་གྱུར་པའི་དོན་གྱི་ངོ་བོ་
རང་སྟོབས་ཀྱིས་མཐོང་བའི་རིག་པས་ཁྱབ་ཀྱང་། སེམས་ཡིན་ན་དོན་གྱི་ངོ་
བོ་རང་སྟོབས་ཀྱིས་མཐོང་བའི་རིག་པ་ཡིན་པས་མ་ཁྱབ་སྟེ། རི་བོང་རྭ་
འཛིན་གྱི་སེམས་དེ་སེམས་ཡིན་ཡང་། དོན་གྱི་ངོ་བོ་རང་སྟོབས་ཀྱིས་མཐོང་
བའི་བློ་མ་ཡིན་པའི་ཕྱིར། ཟུར་ཕྱི་མ་གྲུབ་སྟེ། རི་བོང་རྭ་འཛིན་གྱི་སེམས་
རང་སྟོབས་ཀྱིས་མཐོང་བྱའི་རང་ཡུལ་གྱི་དོན་རི་བོང་རྭ་ངོ་བོ་མེད་པའི་་་་་་
ཕྱིར། སེམས་ཡིན་ན་རང་ཡུལ་དུ་གྱུར་པའི་དོན་གྱི་ཁྱད་པར་མཐོང་བ་ཡིན་
205



ཡང་། སེམས་ཡིན་ན། རང་ཡུལ་དུ་གྱུར་པའི་དོན་གྱི་ཁྱད་པར་རང་སྟོབས་
ཀྱིས་མཐོང་བ་མ་ཡིན་པ་སོགས་ཤེས་པར་བྱའོ། །
གཉིས་པ། སེམས་བྱུང་བཤད་པ།
རང་ཡུལ་དུ་གྱུར་པའི་དོན་གྱི་ཁྱད་པར་རང་སྟོབས་ཀྱིས་མཐོང་བའི་
ཆ་ནས་བཞག་པའི་རིག་པ་དེ་སེམས་བྱུང་གི་མཚན་ཉིད། སྒྲ་བཤད་ནི་ཚོར་
བ་ལ་སོགས་པའི་སེམས་བྱུང་རྣམས་ནི་རང་གི་ཡུལ་དེ་བུམ་པ་ལ་སོགས་པ་
ཡོད་པའི་ཆོས་དང་། རི་བོང་རྭ་སོགས་མེད་པ་ཞིག་གང་ཡིན་ཡང་། རང་གི་
ཡུལ་དེ་ལ་དོན་གྱི་ངོ་བོ་དང་ཁྱད་པར་གཉིས་ཡོད་པའི་ནང་ནས་ཁྱད་པར་
དེ་རང་གིས་རང་སྟོབས་ཀྱིས་མཐོང་བའི་ཆ་ནས་བཞག་པའི་རིག་པ་ཞིག་་་་
ཡིན་ཞེས་པའོ། །སེམས་བྱུང་དང་འཁོར་སེམས་གཉིས་དོན་གཅིག འཁོར་
སེམས་ཞེས་བརྗོད་པའི་རྒྱུ་མཚན་ཡོད་དེ། རང་འཁོར་དུ་འགྲོ་ཡུལ་གྱི་གཙོ་
སེམས་ཡོད་པས་ན་དེ་ལྟར་བརྗོད་པའི་ཕྱིར། མཚན་གཞི་ནི་ཚོར་བ་དང་
སེམས་པ་ལྟ་བུའོ། །ཚོར་བ་ཆོས་ཅན། སེམས་བྱུང་ཡིན་ཏེ། རང་ཡུལ་དུ་
གྱུར་པའི་དོན་གྱི་ཁྱད་པར་རང་སྟོབས་ཀྱིས་མཐོང་བའི་རིག་པ་ཡིན་པའི་་་་་
ཕྱིར། དེར་ཐལ། ཚོར་བའི་རང་ཡུལ་དུ་གྱུར་པའི་དོན་དེ་ཡོད་མེད་གང་
ཡིན་ཡང་། དོན་གྱི་ཁྱད་པར་ལ་མིང་བཏགས་པའི་གཞི་ཡིན་པ་དང་། བློས་
བསམ་པར་བྱ་བ་ཡིན་པ་དང་། ཕན་གནོད་བར་མ་གང་རུང་ཡིན་པ་སོགས་
མང་དུ་ཡོད་པ་ལས་ཕན་གནོད་བར་མ་གང་རུང་དེ་རང་སྟོབས་ཀྱིས་མཐོང་
206



བའི་རིག་པ་ཡིན་པའི་ཕྱིར།
སེམས་བྱུང་ལ་དབྱེ་ན་ལྔ་བཅུ་ང་གཅིག་ཡོད་དེ། ཀུན་འགྲོ་ལྔ། ཡུལ་
ངེས་ལྔ། རྩ་ཉོན་དྲུབ། ཉེ་ཉོན་ཉི་ཤུ། དགེ་བ་བཅུ་གཅིཀ གཞན་འགྱུར་བཞི་
དང་བཅས་པ་རྣམས་ཡོད་པའི་ཕྱིར།
ཀུན་འགྲོ་ལྔ་ནི། ཚོར་བ། འདུ་ཤེས། སེམས་པ། པིད་ལ་བྱེད་པ། རེག་
པ་རྣམས་སོ། ཚོར་བ་ནི། རང་ཡུལ་དུ་གྱུར་པའི་སིམ་གདུང་བར་མ་ཅི་
རིགས་ཉམས་སུ མྱོང་བའི་ཆ་ནས་བཞག་པའི་སེམས་བྱུང་ཞིག་གོ །དབྱེ་ན་
ཚོར་བ་བདེ་བ་དང༌། ཚོར་བ་སྡུག་བསྔལ་དང་། ཚོར་བ་ང ཏང་སྙོམས་
གསུམ་ཡོད། འདུ་ཤེས་ནི། རང་ཡུལ་གྱི་ཐུན་མོང་མ་ཡིན་པའི་མཚན་མ་
འཛིན་པའི་ཆ་ནས་བཞག་པའི་སེམས་བྱུང་ཞིག གོ །དབྱེ་ན། མིག་གི་
འདུས་ཏེ་རེག་པ ལས་བྱུང་བའི་འ དུ་ཤེས་ནས་ཡིད་ཀྱི་འདུས་ཏེ་རེག་པ་་་་་
ལས་བྱུང་བའི་འདུ་ཤེས ཀྱི་བར་དྲུག་ཡོད་དོ། །སེམས་པ་ནི། རང་དང་
མཚུངས་ལྡན་གྱི་སེམས་རང་ཡུལ་ལ་གོ་བར་བྱེད་པས་རབ ཏུ་ཕྱེ་བའི་
སེམས་བྱུང་ཞིག་ཡིན་ནོ། དབྱེ་ན། མིག་གི་འདུས ཏེ་རེག་པ་ལས་བྱུང་བའི་
སེམས་པ་ནས་ཡིད་ཀྱི་འདུས་ཏེ་རེག་པ་ལས་བྱུང་བའི་སེམས་པ འི་བར་ངལ་
ཡོད་དོ། །ཡིད༌བྱེད་པ་ནི། རང་དང་མཚུངས་ལྡན་གྱི་སེམས་རང ཡུལ་
གཡོ་བར་བྱེད་པས་འ དུ ་པ ས་རབ་ཏུ་ཕྱེ་བཱའི་སེམས་བྱུང་ཞིག་གོ །དབྱེ ན
མིག་གི་འདུས་ཏེ་རེག་པ་ལ་བྱུང་བའི་མིང་བྱེད་སོགས་དྲུག་ཡོད་དོ། །རེག་
པ་ནི་ རང་ཡུལ་ལ་འགྱུར་པ་སྤྱོད་པས་རབ་ཏུ་ཕྱེ་བའི་སེམས་བྱུང ཞིག་གོ།
{}



དབྱེ་ན། མིག་གི་འདུས་ཏེ་རེག་པ་ནས་ཡིད་ཀྱི་འདུས་ཏེ་རེག་པའི་བར་དྲུག་
ཡོད་དོ། །ཚོར་འདུ་སོགས་ལྔ་བོ་ལ་ཀུན་འགྲོ་ཞེས་བརྗོད་པའི་རྒྱུ་མཚན་ཡོད་
དེ། སེམས་ཀུན་གྱི་འཁོར་དུ་འགྲོ་བས་ན་དེ་ལྟར་བརྗོད་པའི་ཕྱིར། དེ་དག་
སེམས་ཀུན་གྱི་འཁོར་དུ་འགྲོ་བ་ཡིན་ཏེ། ལྔ་བོ་འདི་དག་གང་རུང་ཞིག་
འཁོར་དུ་མ་ཚང་ན། ཡུལ་གྱི་ལོངས་སྤྱོད་མི་རྫོགས་པའི་ཕྱིར། དེ་ཡང་ཡིན་
ཏེ། སེམས་པ་མེད་ན་སེམས་ཡུལ་ལ་ཕྱོགས་པ་མེད་ཅིང་། ཡིད་ལ་བྱེད་པ་
མེད་ན་དམིགས་པ་བྱེ་བྲག་པ་ལ་སེམས་གཏོད་པ་མེད་པ་དང་། ཚོར་བ་
མེད་ན་མྱོང་བ་མེད་ཅིང་། འདུ་ཤེས་མེད་ན། ཡུལ་གྱི་ཐུན་མོང་མ་ཡིན་པའི་
མཚན་མ་འཛིན་པ་མེད་པ། དེ་གཉིས་མེད་ན་རྣམ་ཤེས་དོན་མེད་དུ་འགྱུར་
བ་ཡིན་ལ། རེག་པ་མེད་ན་ཡུལ་དབང་རྣམ་ཤེས་གསུམ་འདུས་ནས་ཡུལ་ལ་
འགྱུར་བ་སྤྱོད་པའི་རྟེན་མེད་པར་འགྱུར་བས་ཚོར་བ་སོགས་མི་འབྱུང་བའི་
ཕྱིར་རོ། །
ཡུལ་ངེས་ལྔ་ནི། འདུན་པ། མོས་པ། དྲན་པ། ཏིང་ངེ་འཛིན། ཤེས་
རབ་རྣམས་སོ། །འདུན་པ་ནི། རང་ཡུལ་དོན་དུ་གཉེར་བས་རབ་ཏུ་ཕྱེ་བའི་
རིག་པ་ཞིག་གོ །འདུན་པ་དང་། འདོད་པ་དང་དོན་གཉེར་རྣམས་དོན་
གཅིག བྱེད་ལས་བརྩོན་འགྲུས་ཀྱི་རྟེན་བྱེད་པ་ཡིན་ཏེ། ཆོས་དེ་ལ་དོན་
གཉེར་གྱི་འདུན་པ་ཡོད་ན། ཆོས་དེའི་ཆེད་དུ་བརྩོན་འགྲུས་རྩོམ་པ་འབྱུང་
བའི་ཕྱིར། མོས་པ་ནི། རང་ཡུལ་ངེས་པས་རབ་ཏུ་ཕྱེ་བའི་རིགས་སུ་གནས་
པའི་རིག་པ་ཞིག་གོ །མོས་པ་དང་ངེས་པ་དོན་གཅིག བྱེད་ལས་རང་གི་
208



གཟུང་ཡུལ་ལས་སེམས་མི་འཕྲོག་པ་སྟེ། སེམས་ཡུལ་དེ་ལས་གཞན་དུ་སྒྱུར་
མི་ནུས་པར་བྱེད་པའོ། །དྲན་པ་ནི། རང་ཡུལ་ལ་མ་བརྗེད་པས་རབ་ཏུ་ཕྱེ་
བའི་རིག་པ་ཞིག་གོ །དྲན་པ་དང་མ་བརྗེད་པའི་རིག་པ་གཉིས་དོན་གཅིག
བྱེད་ལས་ཏིང་ངེ་འཛིན་གྱི་རྟེན་བྱེད་པ་ཡིན་ཏེ། དམིགས་པ་མི་བརྗེད་པའི་
དྲན་པ་ཡོད་ན། དེ་ལ་དམིགས་པའི་ཏིང་ངེ་འཛིན་འབྱུང་བའི་ཕྱིར། དྲན་
པ་ཡིན་ན་དྲན་ཤེས་ཡིན་པས་མ་ཁྱབ་སྟེ། སངས་རྒྱས་ལ་སོགས་པའི་ཐུགས་
རྒྱུད་ཀྱི་དྲན་པ་དེ་དྲན་པ་ཡིན་ཡང་དྲན་ཤེས་མ་ཡིན་པའི་ཕྱིར། ཏིང་ངེ་
འཛིན་ནི། བརྟགས་ཤིང་དཔྱད་པའི་རང་གི་དམིགས་པ་ལ་རྩེ་གཅིག་པས་
རབ་ཏུ་ཕྱེ་བའི་རིག་པ་ཞིག་གོ །བྱེད་ལས་ཤེས་རབ་ཀྱི་རྟེན་བྱེད་པ་ཡིན་ཏེ།
དམིགས་པ་ལ་རྩེ་གཅིག་པའི་ཏིང་ངེ་འཛིན་ལ་བརྟེན་ནས་གནས་ལུགས་་་་་
མངོན་སུམ་དུ་རྟོགས་པའི་ཤེས་རབ་འབྱུང་བའི་ཕྱིར། ཤེས་རབ་ནི། བརྟག་
དཔྱད་བྱས་པའི་རང་ཡུལ་དུ་གྱུར་པའི་ཆོས་རྣམ་པར་འབྱེད་པས་རབ་ཏུ་ཕྱེ་
བའི་རིག་པ་ཞིག་གོ །ཤེས་རབ་དང་། ཆོས་རབ་ཏུ་རྣམ་འབྱེད་ཀྱི་བློ་གཉིས་
དོན་གཅིག བྱེད་ལས་ཐེ་ཚོམ་གཅོད་པར་བྱེད་པའོ། །ཡུལ་ངེས་ལྔ་བོ་ནི་
དགེ་སེམས་སུ་གྱུར་པའི་མིག་གི་རྣམ་པར་ཤེས་པའི་འཁོར་གྱི་ཡུལ་ངེས་ལྔ་་་
ཡོད་པ་ནས་བཟུང་། དགེ་སེམས་སུ་གྱུར་པའི་ཡིད་ཀྱི་རྣམ་པར་ཤེས་པའི་
འཁོར་གྱི་ཡུལ་ངེས་ལྔ་ཡོད་པའི་བར་ཡིན་ནོ། །འདུན་པ་སོགས་ལྔ་བོ་ལ་
ཡུལ་ངེས་ཞེས་བརྗོད་པའི་རྒྱུ་མཚན་ཡོད་དེ། དེ་ལྔ་རང་འཁོར་དུ་འགྲོ་ཡུལ་
གྱི་སེམས་ནི་དགེ་སེམས་ཁོ་ནར་ངེས་པས་དེ་ལྟར་བརྗོད་པའི་ཕྱིར། གཞན་
209



ཡང་། དེ་ལྔ་བོ་རང་ཡུལ་བྱེ་བྲག་པ་ཁོ་ན་ལ་འཇུག་པར་ངེས་པས་དེ་ལྟར་
བརྗོད་པ་ཡིན་ཏེ། འདུན་པ་འདོད་པའི་རང་ཡུལ་ལ་འཇུག མོས་པ་ངེས་
པའི་རང་ཡུལ་ལ་འཇུག དྲན་པ་འདྲིས་པའི་རང་ཡུལ་ལ་འཇུག ཏིང་ངེ་
འཛིན་དང་ཤེས་རབ་གཉིས་བརྟག་དཔྱད་བྱས་པའི་རང་ཡུལ་ལ་འཇུག་་་་་་
པའི་རྒྱུ་མཚན་གྱིས་ཡུལ་ངེས་ཞེས་བརྗོད་པའི་ཕྱིར། རིགས་རྒྱན་ལས།
འདུན་པ་དང་། མོས་པ་དང་། དྲན་པ་དང་། ཏིང་ངེ་འཛིན་དང༌། ཤེས་
རབ་ལྔ་ནི་ཡུལ་ངེས་ཡིན་ཏེ། ཡུལ་བྱེ་བྲག་ཅན་ཁོ་ན་ལ་འཇུག་པར་ངེས་
པའི་ཕྱིར་ཞེས་གསུངས་པའི་ཕྱིར། །
རྩ་ཉོན་དྲུག་ནི། འདོད་ཆགས། ཁོང་ཁྲོ། ང་རྒྱལ། མ་རིག་པ། ཐེ་ཚོམ།
ལྟ་བ་རྣམས་སོ། །འདོད་ཆགས་ནི། རང་ཡུལ་ལ་ཆགས་པས་རབ་ཏུ་ཕྱེ་བའི་
སེམས་བྱུང་ཞིག་གོ །ཁོང་ཁྲོ་ནི། སྡུག་བསྔལ་དང་སྡུག་བསྔལ་གྱི་གནས་ཀྱི་
ཆོས་ཅི་རིགས་པ་ལ་དམིགས་ནས་ཀུན་ནས་མནར་སེམས་པས་རབ་ཏུ་ཕྱེ་་་་
བའི་སེམས་བྱུང་ངོ་། །ང་རྒྱལ་ནི། འཇིག་ལྟ་ལ་བརྟེན་ནས་སེམས་ཁེངས་
པས་རབ་ཏུ་ཕྱེ་བའི་སེམས་བྱུང་ངོ༌། །མ་རིག་པ་ནི། རང་ཡུལ་ལ་རྨོངས་
པས་རབ་ཏུ་ཕྱེ་བའི་སེམས་བྱུང་ངོ༌། །ཐེ་ཚོམ་ནི། རང་ཡུལ་ལ་མཐའ་གཉིས་
སུ་དོགས་པས་རབ་ཏུ་ཕྱེ་བའི་སེམས་བྱུང་ཞིག་གོ །ལྟ་བ་ནི། རང་དང་
མཚུངས་ལྡན་གྱི་ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཤེས་རབ་་་་
ཉོན་མོངས་ཅན་དེ་རྩ་ཉོན་དུ་གྱུར་པའི་ལྟ་བའི་དོན་ཡིན་ནོ། །དེ་དྲུག་པོ་ལ་
རྩ་ཉོན་ཞེས་བརྗོད་པའི་རྒྱུ་མཚན་ཡོད་དེ། སེམས་རྒྱུད་སྒོ་དུ་མ་ནས་ཉོན་
210



མོངས་པར་བྱེད་པའི་གཙོ་པོ་ཡིན་པས་ན་དེ་ལྟར་བརྗོད་པའི་ཕྱིར། །
ཉེ་ཉོན་ཉི་ཤུ་ནི; ཁྲོ་བ། ཁོན་འཛིན་ འཆབ་པ། འཚིག་པ། ཕྲག་དོབ་
སེར་སྣ། སྒྱུ། གཡོ། རྒྱགས་པ། རྣམ་འཚེ། ངོ་ཚ་མེད་པ། ཁྱེལ་མེད་པ།
། ས་པ; རྒོད་པ། མ་དད་པ། ལེ་ལོ། བག་མེད། བརྗེད་ངངས། ཤེས་བཞིན་
མ་ཡིན་པ། རྣམ་པར་གཡེང་བ་སྟེ་ཉི་ཤུའོ །ཁྲོ་བ་ནི། ཁོང་ཁྲོའི་ཆར་
གཏོགས་གང་ཞིག དང་པོར་གནོད་པར་བྱ་བར་འདོད་པའི་ཀུན་ནས་
མནའ་ ་སེམས་པའི་ཆ་ནས་བཞག་པའི་རིག་པ་ཞིག་ཡིན་ནོ། །ཁོན་འཛིན་ནི།
ཁོང་ཁྲོའི་ཆར་ གཏོགས་གང་ཞིག ཁོང་ཁྲོ་སྔོན་དུ་འགྲོ་བས་གནོད་ལན་ཁྱེད་
འདོད་པ་མི་གཏོང་བའི་ཆ་ནས་བཞག་པའི་རིག་པ་ཞིག་གོ །འཚཤུ་པ་ནི
གཏི་མུག་གི་ཆར་གཏོགས་གང་ཞིག ཁ་ན་ ་མ ཐ་བ་སྲེད་པའི་ཆ་ན་སུ་བཞག་
པའི་རིག་པ་ཚིག་གོ །འཚིག་པ་ནི། ཁོང་ཁྲོའི་ཆར་གཏོགས་གང་འི། ཁྲོ་བ་
དང་ཁོན་འཛིན་སྔོན དུ་འགྲོ བ ས་ཚིག་རྩུབ་སོབ་ས་ཀུན་ནས་སློང་བའི་ཆ་་་་
ནས་བཞག་པའི་རིག་པ་ཞིག་ཡིན་ནོ །ཕྲག་དོག་ནི། ཁོང་ཁྲོའི་ཆར་
པ།དོགས་ག་ར་ ་ཞིབ། གཞན་གྱི་ཕུན་ཚོགས་༌་མི་བཟོད་པར་སེམས་ཁོང་ནས་
འཁྲུགས་པའི་ཆ་ནས་བཞག་པའི་རིམ་པ་ཞིག་གོ་སེར་སྣ་ནི; འངོ ང་་ཆགས་
ཀྱི་ཆར་གཏོ བ།ས་གང་་ཞི པ་ རྙེད་བཀུར་ལ་ཆགས༌ནས་ཡོ་བྱང་ག ཏོང་མི་
ནུས་པར་འཛིན་པའི་ཆ་ནས་བཞག་པའི་རིག་པ་ཞི ཐ་ ་བོ། སྒྱུ་ནི། འདོ་ད་
དུ། ས་དང་གཏི་མུག་དགང༌ རུང་ ་གི་ཆ ན་ ་གཏོགས ་བ། ང་ ་ཞིག གཞན་བསླུ་བའི་
པ སམ་པས་རང་ལ་མེད་པའི་པེ་ཨ་ཏན་འདོད་པའི་ཆ་ནས་བཞག་པའི་རིག



པ་ཞིག་གོ །གཡོ་ནི། འདོད་ཆགས་དང་གཏི་མུག་གང་རུང་གི་ཆར་གཏོགས་
གང་ཞིག གཞན་མགོ་རྨོངས་པར་བྱེད་ཅིང་། རང་གི་ཉེས་པ་གཞན་གྱིས་མི་
ཤེས་པར་བྱེད་འདོད་པའི་ཆ་ནས་བཞག་པའི་རིག་པ་ཞིག་གོ །རྒྱགས་པ་ནི།
ཚེ་རིང་བ་དང་། ནད་མེད་པ། ལང་ཚོ་དར་ལ་བབ་པ་སོགས་ཕུན་ཚོགས་
ཀྱི་མཚན་མ་གང་རུང་མཐོང་བ་ལ་བརྟེན་ནས་དགའ་ཞིང་ཡིད་བདེ་བའི་ཆ་
ནས་བཞག་པའི་རིག་པ་ཞིག་གོ །རྣམ་པར་འཚེ་བ་ནི། ཁོང་ཁྲོའི་ཆར་
གཏོགས་གང་ཞིག གཞན་ལ་སྙིང་བརྩེ་བ་སོགས་མེད་ཅིང་ཐོ་འཚམ་པར་
འདོད་པའི་ཆ་ནས་བཞག་པའི་རིག་པ་ཞིག་གོ །ངོ་ཚ་མེད་པའི་སེམས་བྱུང་
ནི། དུག་གསུམ་གང་རུང་གི་ཆར་གཏོགས་གང་ཞིག རང་ངམ་ཆོས་རྒྱུ་
མཚན་དུ་བྱས་ནས་ཁ་ན་མ་ཐོ་བ་ལ་མི་འཛེམ་པའི་ཆ་ནས་བཞག་པའི་རིག་
པ་ཞིག་གོ །ཁྲེལ་མེད་པའི་སེམས་བྱུང་ནི། གཞན་ནམ་ཆོས་རྒྱུ་མཚན་དུ་
བྱས་ནས་ཁ་ན་མ་ཐོ་བ་ལ་མི་འཛེམ་པའི་ཆ་ནས་བཞག་པའི་རིག་པ་ཞིག་
གོ །རྨུགས་པ་ནི། གཏི་མུག་གི་ཆར་གཏོགས་གང་ཞིག རང་དང་མཚུངས་
པར་ལྡན་པའི་སེམས་དེ་བློང་བློང་བོར་གྱུར་ནས་དམིགས་པ་ཇི་ལྟ་བ་བཞིན་
དུ་མི་རྟོགས་པར་བྱེད་པའི་ཆ་ནས་བཞག་པའི་རིག་པ་ཞིག་གོ །རྒོད་པ་ནི།
འདོད་ཆགས་ཀྱི་ཆར་གཏོགས་གང་ཞིག སེམས་རྣམ་པར་འཕྲོ་ཞིང་མ་ཞི་
བར་བྱེད་པའི་ཆ་ནས་བཞག་པའི་རིག་པ་ཞིག་གོ །མ་དད་པའི་སེམས་བྱུང་
ནི། གཏི་མུག་གི་ཆར་གཏོགས་གང་ཞིག དགེ་བའི་ཆོས་སོགས་ཅི་རིགས་ལ་
དམིགས་ནས་མ་དད་པའམ་མི་འདོད་པ། ཡིད་མི་ཆེས་པ་ཅི་རིགས་པའི་ཆ་
212



ནས་བཞག་པའི་རིག་པ་ཞིག་གོ །ལེ་ལོ་ནི། གཏི་མུག་གི་ཆར་གཏོགས་གང་
ཞིག དགེ་བ་ལ་སེམས་མི་སྤྲོ་བར་བྱེད་པའི་ཆ་ནས་བཞག་པའི་རིག་པ་ཞིག་
གོ །བག་མེད་པའི་སེམས་བྱུང་ནི། དུག་གསུམ་ལེ་ལོ་གང་རུང་དང་བཅས་
པའི་ཆར་གཏོགས་གང་ཞིག དགེ་བའི་ཆོས་མི་སྒོམ་ཞིང་ཟག་བཅས་ཀྱི་ཆོས་
རྣམས་ལ་སེམས་མི་བསྲུང་བར་བག་ཡངས་སུ་གཏོང་བར་བྱེད་པའི་ཆ་ནས་
བཞག་པའི་རིག་པ་ཞིག་གོ །བརྗེད་ངས་ནི། ཉོན་མོངས་ཀྱི་དམིགས་པ་དྲན་
པའི་སྒོ་ནས་དགེ་བ་ལ་སེམས་མི་གསལ་བར་བྱེད་པའི་ཆ་ནས་བཞག་པའི་་་
རིག་པ་ཞིག་གོ །ཤེས་བཞིན་མ་ཡིན་པའི་སེམས་བྱུང་ནི། ཤེས་རབ་ཉོན་
མོངས་ཅན་གང་ཞིག སྤྱོད་པ་གང་ཡང་རུང་བ་ལ་མི་ཤེས་བཞིན་དུ་འཇུག་
པར་བྱེད་པའི་ཆ་ནས་བཞག་པའི་རིག་པ་ཞིག་གོ །རྣམ་གཡེང་ནི། དུག་
གསུམ་གང་རུང་གི་ཆར་གཏོགས་གང་ཞིག དམིགས་པ་ལ་སེམས་རྣམ་པར་
འཕྲོ་བར་བྱེད་པའི་ཆ་ནས་བཞག་པའི་རིག་པ་ཞིག་གོ །དེ་ཉི་ཤུ་ལ་ཉེ་ཉོན་
ཞེས་བརྗོད་པའི་རྒྱུ་མཚན་ཡོད་དེ། སེམས་རྒྱུད་སྒོ་རེ་རེ་ནས་མ་ཞི་བར་བྱེད་
ཅིང་རྩ་བའི་ཉོན་མོངས་འཕེལ་ཞིང་སྐྱེ་བ་དང་ཉེ་བས་ན་དེ་ལྟར་བརྗོད་་་་་་
པའི་ཕྱིར། །
དགེ་བ་བཅུ་གཅིག་ནི། དད་པ་དང་། ངོ་ཚ་ཤེས་པ་དང༌། ཁྲེལ་ཡོད་
པའི་སེམས་བྱུང་དང་། འདོད་ཆགས་མེད་པའི་དགེ་རྩ་དང་། ཞེ་སྡང་མེད་
པའི་དགེ་རྩ་དང་། གཏི་མུག་མེད་པའི་དགེ་རྩ་དང་། བརྩོན་འགྲུས་དང་།
ཤིན་ཏུ་སྦྱངས་པ་དང་། བག་ཡོད་པའི་སེམས་བྱུང་དང་། བཏང་སྙོམས་
213



དང༌། རྣམ་པར་མི་འཚེ་བའི་སེམས་བྱུང་སྟེ་བཅུ་གཅིག་ཡོད་དོ། །དད་པ་ནི།
དད་པའི་ཡུལ་གསུམ་གང་རུང་ལ་དམིགས་ནས་དད་པའམ་འདོད་པ། ཡིད་
ཆེས་པ་ཅི་རིགས་པས་འཇུག་པའི་ཆ་ནས་བཞག་པའི་རིག་པ་ཞིག་གོ །དད་
པའི་ཡུལ་གསུམ་ནི། བདེན་པ་དང་། ཡོད་པ་དང་། མི་བསླུ་བ་གསུམ་མོ། །
དབྱེ་ན། དང་བའི་དད་པ་དང་། འདོད་པའི་དད་པ་དང་། ཡིད་ཆེས་པའི་
དད་པ་དང་གསུམ་ཡོད། ངོ་ཚ་ཤེས་པ་ནི། རང་རྒྱུ་མཚན་དུ་བྱས་ནས་ཁ་ན་
མ་ཐོ་བ་ལ་འཛེམ་པའི་ཆ་ནས་བཞག་པའི་རིག་པ་ཞིག་གོ །ཁྲེལ་ཡོད་པའི་
སེམས་བྱུང་ནི། གང་ཟག་གཞན་ནམ་ཆོས་རྒྱུ་མཚན་དུ་བྱས་ནས་ཉེས་སྤྱོད་
ལ་འཛེམ་པའི་ཆ་ནས་བཞག་པའི་རིག་པ་ཞིག་གོ །འདོད་ཆགས་མེད་པའི་
དགེ་རྩ་ནི། སྲིད་པ་དང་སྲིད་པའི་ཡོ་བྱད་ལ་མ་ཆགས་པའི་ཆ་ནས་བཞག་
པའི་རིག་པ་ཞིག་གོ །ཞེ་སྡང་མེད་པའི་དགེ་རྩ་ནི། སེམས་ཅན་དང་། སྡུག་
བསྔལ་དང་། སྡུག་བསྔལ་གྱི་གནས་ཆོས་ལ་ཀུན་ནས་མནར་སེམས་མེད་
པའི་ཆ་ནས་བཞག་པའི་རིག་པ་ཞིག་གོ །གཏི་མུག་མེད་པའི་དགེ་རྩ་ནི། །
ཤེས་རབ་ཀྱི་ཆར་གཏོགས་གང་ཞིག རང་ཡུལ་ལ་མ་རྨོངས་པའི་ཆ་ནས་
བཞག་པའི་རིག་པ་ཞིག་གོ །བརྩོན་འགྲུས་ནི། དགེ་རྩ་སྤྲོ་བའི་ཆ་ནས་
བཞག་པའི་རིག་པ་ཞིག་གོ །ཤིན་སྦྱངས་ནི། ལུས་སེམས་ཅི་རིགས་པ་ལས་
སུ་རུང་བའི་ཆ་ནས་བཞག་པའི་རིག་པ་ཞིག་གོ །བག་ཡོད་པའི་སེམས་བྱུང་
ནི། དགེ་རྩ་གསུམ་བརྩོན་འགྲུས་དང་བཅས་པ་ལ་བཏགས་པའི་བཏགས་
ཆོས་གང་ཞིག དགེ་བའི་ཆོས་རྣམས་སྒོམ་ཞིང་ཟག་པ་དང་བཅས་པའི་ཆོས་
214



རྣམས་ལ་སེམས་སྲུང་བའི་ཆ་ནས་བཞག་པའི་རིག་པ་ཞིག་གོ །བཏང་
སྙོམས་ནི། དགེ་རྩ་གསུམ་བརྩོན་འགྲུས་དང་བཅས་པ་ལ་བཏགས་ཤིང་དགེ་
བའི་དམིགས་པ་ལ་བྱིང་རྒོད་མེད་པར་སེམས་རྣལ་དུ་གནས་པའི་ཆ་ནས་་་་
བཞག་པའི་སེམས་བྱུང་ཞིག་གོ །རྣམ་པར་མི་འཚེ་བའི་སེམས་བྱུང་ནི། ཞེ་
སྡང་མེད་པའི་དགེ་རྩའི་ཆར་གཏོགས་གང་ཞིག ཐོ་མི་འཚམ་པའི་སེམས་
བྱུང་ཞིག་ཡིན་ནོ། །དད་པ་ནས་རྣམ་པར་མི་འཚེ་བའི་བར་བཅུ་གཅིག་ལ་
དགེ་བ་ཞེས་བརྗོད་པའི་རྒྱུ་མཚན་ཡོད་དེ། མ་དད་པ་སོགས་ཀྱི་གཉེན་པོ་
དང་ངོ་བོ་དང་མཚུངས་ལྡན་ཅི་རིགས་པའི་སྒོ་ནས་དགེ་བ་ཡིན་པའི་རྒྱུ་་་་་་
མཚན་གྱིས་དེ་ལྟར་བརྗོད་པའི་ཕྱིར། །
གཞན་འགྱུར་བཞི་ནི། གཉིད་དང་། འགྱོད་པ་དང་། རྟོག་པ་དང་།
དཔྱོད་པ་དང་བཞིའོ། །གཉིད་ནི། ཉོན་མོངས་པ་ཅན་ནམ་ཉོན་མོངས་པ་
ཅན་མ་ཡིན་པའི་མི་ཤེས་པའི་ཆར་གཏོགས་གང་ཞིག དབང་ཤེས་ཡུལ་ལ་
འཇུག་པ་རང་དབང་མེད་པར་སྡུད་པར་བྱེད་པའི་ཆ་ནས་བཞག་པའི་་་་་་་
སེམས་བྱུང་ཞིག་གོ །འགྱོད་པ་ནི། གཏི་མུག་གི་ཆར་གཏོགས་གང་ཞིག བྱ་
བ་དང་བྱ་བ་མ་ཡིན་པ་གང་རུང་རང་གིས་བསམས་པའམ་གཞན་གྱིས་བྱེད་
དུ་འཇུག་པ་ལ་བརྟེན་ནས་མི་འདོད་བཞིན་དུ་ཡིད་ལ་བཅག་པའི་ཆ་ནས་་་
བཞག་པའི་སེམས་བྱུང་ཞིག་གོ །གཞན་འགྱུར་བཞིའི་ནང་ཚན་དུ་གྱུར་པའི་
རྟོག་པ་ནི། སེམས་པ་དང་ཤེས་རབ་གང་རུང་གི་ཆར་གཏོགས་གང་ཞིག
སེམས་རྩིང་བར་བྱེད་པའི་ཆ་ནས་བཞག་པའི་རིག་པ་ཞིག་གོ །དཔྱོད་པ་ནི།
215



སེམས་པ་དང་ཤེས་རབ་ཀྱི་ཆར་གཏོགས་གང་ཞིག སེམས་ཞིབ་པར་བྱེད་
པའི་ཆ་ནས་བཞག་པའི་རིག་པ་ཞིག་གོ །དེ་བཞི་བོ་ལ་གཞན་འགྱུར་ཞེས་
བརྗོད་པའི་རྒྱུ་མཚན་ཡོད་དེ། ཀུན་སློང་དང་མཚུངས་ལྡན་གྱི་དབང་གིས་
དགེ་བ་དང་། མི་དགེ་བ་དང་། ལུང་མ་བསྟན་གཞན་དང་གཞན་དུ་འགྱུར་
བས་ན་དེ་ལྟར་བརྗོད་པའི་ཕྱིར་རོ། །གོང་གི་སེམས་བྱུང་གི་དབྱེ་བ་དང་སོ་
སོའི་གོ་དོན་སོགས་བཀོད་པ་འདི་དག་ནི། མངོན་པ་ཀུན་བཏུས་ཀྱི་རྣམ་
བཤད་ཆོས་མངོན་རྒྱ་མཚོའི་སྙིང་བོ་དང་ཐམས་ཅད་མཁྱེན་པ་དགེ་འདུན་
གྲུབ་པའི་ཚད་མ་རིགས་རྒྱན་སོགས་ལས་གསུངས་པ་བཞིན་བཀོད་པ་ཡིན་
ནོ། །
སྒོ་ལྔའི་རྣམ་ཤེས་ཀྱི་འཁོར་དུ་ཀུན་འགྲོ་ལྔ་དང་རྟོག་དཔྱོད་གཉིས་་་་་༌་
ལས་གཞན་པའི་སེམས་བྱུང་མེད་དེ། སེམས་བྱུང་འགྱོད་པ་དང་རྩ་ཉོན་
དྲུག་དང་ཉེ་ཉོན་ཉི་ཤུ་ལ་རྟོག་བཅས་ཀྱིས་ཁྱབ་པ་དང་། ཡུལ་ངེས་ལྔ་དང་།
དགེ་བ་བཅུ་གཅིག་དང་། གཞན་འགྱུར་གཉིད་ནི་དྲན་རྟོག་ཅན་ཡིན་པས།
སྒོ་ལྔའི་ཤེས་པ་ལ་རྟོག་བཅས་དང་དྲན་རྟོག་ཅན་མེད་པའི་ཕྱིར་རོ། །ཡིད་
ཤེས་ཀྱི་འཁོར་དུ་སེམས་བྱུང་ང་གཅིག་པོ་ཐམས་ཅད་འབྱུང་བ་ཡིན་ནོ། །
གང་ཟག་གཅིག་གི་རྒྱུད་ཀྱི་སེམས་དང་དེའི་སེམས་བྱུང་གཉིས་དང་།
སེམས་བྱུང་རྣམས་ནང་ཕན་ཚུན་ངོ་བོ་གཅིག་ཡིན་ཏེ། ཕན་ཚུན་གཅིག་གི་
རང་བཞིན་ལས་གྲུབ་པ་སྟེ། བློ་གཅིག་གི་ཁྱད་པར་མི་འདྲ་བའི་ལྡོག་པ་དུ་
མ་ལ་བཞག་པ་ཡིན་གྱི། དེ་གཉིས་ངོ་བོ་ལོགས་སུ་གྲུབ་པ་མེད་དོ། །ཡང་
216



སེམས་དང་སེམས་བྱུང་གཉིས་རྫས་གཅིག་དང་། སེམས་བྱུང་རྣམས་ནང་
ཕན་ཚུན་རྫས་གཅིག་ཡིན་ཏེ། དེ་རྣམས་དངོས་པོ་ཡིན་པས་ན་རྫས་ཡིན་པ་
གང་ཞིག བློ་གཅིག་གི་རྫས་སུ་གྲུབ་པའི་ཕྱིར་ཏེ། སེམས་ཀྱི་རྫས་ལས་སེམས་
བྱུང་གྲུབ། སེམས་བྱུང་རྣམས་ཀྱང་ཕན་ཚུན་གཅིག་གི་རྫས་ལས་གྲུབ་པ་
ཡིན་པའི་ཕྱིར། སེམས་དང་སེམས་བྱུང་གཉིས་ཐ་དད་ཡིན་ཏེ། བློ་ངོར་སོ་
སོར་སྣང་བའི་ཆོས་ཡིན་པའི་ཕྱིར། སེམས་དང་སེམས་བྱུང་གཉིས་ནང་ཕན་
ཚུན་འགལ་བ་ཡིན་ཏེ། གཙོ་སེམས་དྲུག་དང་སེམས་བྱུང་ང་གཅིག་པོ་ནང་
ཕན་ཚུན་གཞི་མཐུན་མི་སྲིད་པའི་ཆོས་ཡིན་པའི་ཕྱིར། སེམས་དང་སེམས་
བྱུང་གཉིས་མཚུངས་ལྡན་ཡིན་ཏེ། མཚུངས་ལྡན་རྣམ་པ་ལྔ་མཚུངས་ཡིན་
པའི་ཕྱིར་ཏེ། རྟེན་དབང་པོ་གཅིག་པས་རྟེན་མཚུངས་པ་དང་། དམིགས་
ཡུལ་གཅིག་པས་དམིགས་པ་མཚུངས་པ་དང་། འཛིན་སྟངས་ཀྱི་ཡུལ་གཅིག་
པས་རྣམ་པ་མཚུངས་པ་དང་། སྐྱེ་བ་དུས་མཉམ་གནས་པ་དུས་མཉམ་
འཇིག་པ་དུས་མཉམ་ཡིན་པས་དུས་མཚུངས་པ་དང་། རྫས་རེ་རེ་བར་
མཚུངས་པས་རྫས་མཚུངས་པ་བཅས་མཚུངས་ལྡན་རྣམ་པ་ལྔའི་སྒོ་ནས་་་་་་་
མཚུངས་པའི་ཕྱིར།
217



ཞར་བྱུང་དབང་ཤེས་དང་ཡིད་ཤེས་གཉིས་སུ་
དབྱེ་བ་བཤད་པ།
དང་པོ། དབང་ཤེས་བཤད་པ།
ཤེས་པ་གང་ཞིག རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་
པའི་དབང་པོ་གཟུགས་ཅན་པ་ལ་བརྟེན་ནས་སྐྱེས་པ་དེ། དབང་ཤེས་ཀྱི་
མཚན་ཉིད། མཚན་གཞི་ནི། མིག་གི་ཤེས་པ་ལྟ་བུའོ། །དབང་ཤེས་དང་། །
འཇུག་ཤེས་དང་། སྒོ་ལྔའི་ཤེས་པ་རྣམས་དོན་གཅིག སྒྲ་དོན་ནི། མིག་
ཤེས་སོགས་ཆོས་ཅན། ཁྱོད་ལ་དབང་ཤེས་དང་། འཇུག་ཤེས་དང་། སྒོ་ལྔའི་
ཤེས་པ་ཞེས་བརྗོད་པའི་རྒྱུ་མཚན་ཡོད་དེ། དབང་པོ་གཟུགས་ཅན་པ་ལ་
བརྟེན་པའི་ཤེས་པ་ཡིན་པས་དབང་ཤེས་དང་། རང་གི་ཡུལ་ལ་ཐད་ཀར་
ཕྱིར་འཇུག་པ་ལས་བློ་ཁ་ནང་དུ་ཕྱོགས་ནས་ཡུལ་ལ་དམིགས་མི་ཤེས་པས་
ན་འཇུག་ཤེས་དང་། དབང་པོ་གཟུགས་ཅན་པའི་སྒོ་ལ་བརྟེན་ནས་ཡུལ་ལ་
འཇུག་པས་སྒོ་ལྔའི་ཤེས་པ་ཞེས་བརྗོད་པའི་ཕྱིར། །
དབང་ཤེས་ལ་དབྱེ་ན། མིག་གི་ཤེས་པ་དང་། རྣ་བའི་ཤེས་པ་དང་།
སྣའི་ཤེས་པ་དང༌། ལྕེའི་ཤེས་པ་དང་། ལུས་ཀྱི་ཤེས་པ་སྟེ་ལྔ་ཡོད་དོ། །མིག་
གི་ཤེས་པའི་མཚན་ཉིད་ཡོད་དེ། རང་གི་ཐུན་མོང་མ་ཡིན་པའི་བདག་རྐྱེན་
དུ་གྱུར་པའི་མིག་གི་དབང་པོ་ལ་བརྟེན་ནས་སྐྱེས་པའི་རིག་པ་དེ་ཡིན་པའི་
218



ཕྱིར། མིག་གི་ཤེས་པ་དང་མིག་ཤེས་གཉིས་དོན་གཅིག མཚན་གཞི་ནི།
དཀར་པོ་མཐོང་བའི་རྣམ་པར་ཤེས་པ་དང་དེའི་འཁོར་དུ་གྱུར་པའི་སེམས་
བྱུང་ཚོར་བ་སོགས་ལྟ་བུ། རྣ་བའི་ཤེས་པའི་མཚན་ཉིད་ཡོད་དེ། རང་གི་
ཐུན་མོང་མ་ཡིན་པའི་བདག་རྐྱེན་དུ་གྱུར་པའི་རྣ་བའི་དབང་པོ་ལ་བརྟེན་་་་
ནས་སྐྱེས་པའི་རིག་པ་དེ་ཡིན་པའི་ཕྱིར། དེ་དང་རྣ་ཤེས་གཉིས་དོན་གཅིག
མཚན་གཞི་ནི། པི་ཝང་གི་སྒྲ་ཐོས་པའི་རྣམ་པར་ཤེས་པ་དང་དེའི་འཁོར་
དུ་གྱུར་པའི་སེམས་བྱུང་ཚོར་བ་ལྟ་བུ། སྣའི་ཤེས་པའི་མཚན་ཉིད་ཡོད་དེ།
རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་སྣའི་དབང་པོ་ལ་་་་་་
བརྟེན་ནས་སྐྱེས་པའི་རིག་པ་དེ་ཡིན་པའི་ཕྱིར། དེ་དང་སྣ་ཤེས་གཉིས་དོན་
གཅིག མཚན་གཞི་ནི། ཙན་དན་གྱི་དྲི་ཚོར་བའི་རྣམ་པར་ཤེས་པ་དང་དེའི་
འཁོར་དུ་གྱུར་པའི་སེམས་བྱུང་ཚོར་བ་སོགས་ལྟ་བུ། ལྕེའི་ཤེས་པའི་མཚན་
ཉིད་ཡོད་དེ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ལྕེའི་
དབང་པོ་ལ་བརྟེན་ནས་སྐྱེས་པའི་རིག་པ་དེ་ཡིན་པའི་ཕྱིར། དེ་དང་ལྕེ་ཤེས་
གཉིས་དོན་གཅིག མཚན་གཞི་ནི། བུ་རམ་གྱི་རོ་མྱོང་བའི་རྣམ་པར་ཤེས་པ་
དང་དེའི་འཁོར་དུ་གྱུར་པའི་སེམས་བྱུང་ཚོར་བ་སོགས་ལྟ་བུ། ལུས་ཀྱི་ཤེས་
པའི་མཚན་ཉིད་ཡོད་དེ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་
པའི་ལུས་ཀྱི་དབང་པོ་ལ་བརྟེན་ནས་སྐྱེས་པའི་རིག་པ་དེ་ཡིན་པའི་ཕྱིར། དེ་ .
དང་ལུས་ཤེས་གཉིས་དོན་གཅིག མཚན་གཞི་ནི། འཇམ་པའི་རེག་བྱ་མྱོང་
བའི་རྣམ་པར་ཤེས་པ་དང་དེའི་འཁོར་དུ་གྱུར་པའི་སེམས་བྱུང་ཚོར་བ་ལྟ་་་
219



བུའོ། །
གཉིས་པ། ཡིད་ཤེས་བཤད་པ།
ཤེས་པ་གང་ཞིག རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་
པའི་ཡིད་ཀྱི་དབང་པོ་ལ་བརྟེན་ནས་སྐྱེས་པ་དེ། ཡིད་ཤེས་ཀྱི་མཚན་ཉིད།
དབྱེ་ན། རྟོག་པར་གྱུར་པའི་ཡིད་ཤེས་དང་རྟོག་མེད་དུ་གྱུར་པའི་ཡིད་ཤེས་
གཉིས་ཡོད། བྱས་པའི་རྟགས་ལས་སྒྲ་མི་རྟག་པར་མཐོང་བའི་ཡིད་ཤེས་ལྟ་
བུ་དང་པོ་དང་། ཡིད་ཤེས་ཉམས་སུ་མྱོང་བའི་རང་རིག་ལྟ་བུ་གཉིས་པའི་
མཚན་གཞི། རྟོག་པ་ཡིན་ན། རྟོག་པར་གྱུར་པའི་ཡིད་ཤེས་ཡིན་པས་ཁྱབ་
ཀྱང་། ཡིད་ཤེས་ཡིན་ན། རྟོག་པར་གྱུར་པའི་ཡིད་ཤེས་ཡིན་པས་མ་ཁྱབ་སྟེ།
ཡིད་མངོན་དང་། རང་རིག་མངོན་སུམ་གཉིས་ཡིད་ཤེས་ཡིན་ཡང་། རྟོག་
པར་གྱུར་པའི་ཡིད་ཤེས་མ་ཡིན་པའི་ཕྱིར་ཏེ། རྟོག་པ་མ་ཡིན་པའི་ཕྱིར། །
ཡིད་ཤེས་ལ་རྟོག་པ་དང་། རྟོག་མེད་ཀྱི་ཤེས་པ་གཉིས་ཡོད་ཀྱང་། དབང་
ཤེས་ཡིན་ན། རྟོག་མེད་ཀྱི་ཤེས་པ་ཡིན་པས་ཁྱབ། འདི་ནི་རང་སྡེ་བྱེ་བྲག་སྨྲ་
བ་ནས་ཐལ་འགྱུར་བའི་བར་ཐམས་ཅད་ཀྱིས་ཁས་ལེན་ནོ། །
ཡིད་དང་ཡིད་ཤེས་གཉིས་དོན་མི་གཅིག་སྟེ། དེ་གཉིས་ལ་ཡིན་མིན་གྱི་
མུ་བཞི་ཡོད་པའི་ཕྱིར། མིག་གི་རྣམ་པར་ཤེས་པ་ལྟ་བུ་ཡིད་ཡིན་ལ་ཡིད་
ཤེས་མ་ཡིན་པའི་མུ་དང་། ཡིད་ཀྱི་རྣམ་པར་ཤེས་པའི་འཁོར་དུ་གྱུར་པའི་
ཚོར་བ་ལྟ་བུ་ཡིད་ཤེས་ཡིན་ལ་ཡིད་མ་ཡིན་པའི་མུ་དང་། ཡིད་ཀྱི་རྣམ་པར་
220



ཤེས་པ་ལྟ་བུ་ཡིད་དང་ཡིད་ཤེས་གཉིས་ཀ་ཡིན་པའི་མུ་དང༌། མིག་གི་རྣམ་
པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ་ཡིད་དང་ཡིད་ཤེས་གཉིས་
ཀ་མ་ཡིན་པའི་མུ་ཡིན་པའི་ཕྱིར། ཡིད་ཤེས་དང་ཡིད་ཀྱི་རྣམ་པར་ཤེས་པ་
གཉིས་ཀྱང་དོན་མི་གཅིག་སྟེ། ཡིད་ཀྱི་རྣམ་པར་ཤེས་པ་ཡིན་ན་ཡིད་ཤེས་
ཡིན་པས་ཁྱབ་ཀྱང་། ཡིད་ཤེས་ཡིན་ན་ཡིད་ཀྱི་རྣམ་པར་ཤེས་པ་ཡིན་པས་
མ་ཁྱབ་སྟེ། ཡིད་ཀྱི་རྣམ་པར་ཤེས་པའི་འཁོར་དུ་བྱུང་བའི་ཚོར་བ་ལྟ་བུ་
ཡིད་ཤེས་ཡིན་ཡང་ཡིད་ཀྱི་རྣམ་པར་ཤེས་པ་མ་ཡིན་པའི་ཕྱིར་ཏེ། གཙོ་
སེམས་མ་ཡིན་པའི་ཕྱིར། ཡིད་ཡིན་ན་ཡིད་ཀྱི་རྣམ་པར་ཤེས་པ་ཡིན་པས་མ་
ཁྱབ་སྟེ། མིག་གི་རྣམ་པར་ཤེས་པ་ཡིད་ཡིན་ལ་ཡིད་ཀྱི་རྣམ་པར་ཤེས་པ་མ་
ཡིན་པའི་ཕྱིར། ཟུར་སྔ་མ་དེར་ཐལ། སེམས་ཡིན་པའི་ཕྱིར་ཏེ། རྣམ་པར་
ཤེས་པ་ཡིན་པའི་ཕྱིར། ཟུར་ཕྱི་མ་དེར་ཐལ། ཡིད་ཤེས་སུ་གྱུར་པའི་སེམས་
མ་ཡིན་པའི་ཕྱིར། ཁྱབ་སྟེ། ཡིད་ཀྱི་རྣམ་པར་ཤེས་པ་དང་ཡིད་ཤེས་སུ་གྱུར་
པའི་སེམས་གཉིས་དོན་གཅིག་ཡིན་པའི་ཕྱིར། གོང་གི་རྟགས་གྲུབ་སྟེ།
དབང་ཤེས་སུ་གྱུར་པའི་སེམས་ཡིན་པའི་ཕྱིར། དེ་བཞིན་དུ་མིག་ཤེས་དང་
མིག་གི་རྣམ་པར་ཤེས་པ་གཉིས་དོན་མི་གཅིག་སྟེ། མིག་གི་རྣམ་པར་ཤེས་པ་
ཡིན་ན། མིག་ཤེས་ཡིན་པས་ཁྱབ་ཀྱང་། མིག་ཤེས་ཡིན་ན་མིག་གི་རྣམ་པར་
ཤེས་པ་ཡིན་པས་མ་ཁྱབ་སྟེ། མིག་གི་རྣམ་པར་ཤེས་པའི་འཁོར་དུ་བྱུང་བའི་
ཚོར་བ་ནི་མིག་ཤེས་ཡིན་ཡང་མིག་གི་རྣམ་པར་ཤེས་པ་མ་ཡིན་པའི་ཕྱིར།
ཟུར་སྔ་མ་དེར་ཐལ། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་
221



མིག་དབང་གཟུགས་ཅན་པ་ལ་བརྟེན་ནས་སྐྱེས་པའི་རིག་པ་ཡིན་པའི་ཕྱིར།
ཟུར་ཕྱི་མ་དེར་ཐལ། སེམས་མ་ཡིན་པའི་ཕྱིར་ཏེ། སེམས་བྱུང་ཡིན་པའི་
ཕྱིར་རོ། །
ས་བཅད་གསུམ་པ། ཚད་མ་དང་ཚད་མིན་གྱི་
ཤེས་པ་གཉིས་བཤད་པ།
དང་པོ། ཚད་མ་བཤད་པ།
གསར་དུ་མི་བསླུ་བའི་རིག་པ། ཚད་མའི་མཚན་ཉིད། རྣམ་འགྲེལ་
ལས། ཚད་མ་བསླུ་མེད་ཅན་ཤེས་པ། །ཞེས་དང་། མ་ཤེས་དོན་གྱི་གསལ་
བྱེད་པ། །ཞེས་གསུངས་པའི་ཕྱིར། མཚན་གཞི་ནི། བུམ་པ་གསར་དུ་རྟོགས་
པའི་མངོན་སུམ་གྱི་ཚད་མ་དང་། སྒྲ་མི་རྟག་པ་གསར་དུ་རྟོགས་པའི་རྗེས་
དཔག་གི་ཚད་མ་ལྟ་བུ། མཚན་ཉིད་ཀྱི་སྒྲ་བཤད་ནི། སྔར་ཡིད་དཔྱོད་ལ་
སོགས་པས་རྟོགས་ཚུལ་མཐའ་ཆོད་པར་མ་རྟོགས་པའི་དོན་དེ་གསར་དུ་་་་
མཐའ་ཆོད་པར་རྟོགས་ནས་ཡུལ་གྱི་སྒྲོ་བཏགས་དང་ཡུལ་ཅན་གྱིས་ཡུལ་་་་་
ཕྱིན་ཅི་ལོག་ཏུ་འཛིན་པའི་སྒྲོ་བཏགས་གཉིས་ཀ་ཅིག་ཆར་དངོས་སུ་བཅད་
ཅིང་། རང་ཡུལ་གཞི་གྲུབ་ཀྱི་ཆོས་ཡོད་པ་ཡིན་པ་དང་ཚོས་དེའི་གནས་ཚུལ་
དེ་ལྟར་ཡིན་པར་གྲུབ་པས་ཡུལ་མི་བསླུ་བ་དང་། ཚད་མ་རང་གིས་ཡུལ་
བཟུང་བ་ཡང་རང་གིས་ཇི་ལྟར་བཟུང་བ་ལྟར་ཡུལ་ཡང་གྲུབ། རང་གིས་
222



ཀྱང་ཡིད་དཔྱོད་ལྟ་བུ་མ་ཡིན་པར་ཡུལ་དེ་མཐའ་ཆོད་པར་ངེས་ཕྱིར་ཡུལ་་་
ཅན་ཡང་རྒོལ་བས་བསྒྱུར་མི་ནུས་ཤིང་མི་བསླུ་བའི་རིག་པ་དེ་ཚད་མ་ཡིན་
ཞེས་པའོ། །
ཚད་མའི་མཚན་ཉིད་ཀྱི་ཟུར་དུ་གསར་དུ་ཞེས་བརྗོད་པའི་དགོས་པ་་་
ཡོད་དེ། དཔྱད་ཤེས་དང་རྟོགས་ཟིན་རྟོགས་པའི་རིག་པ་རྣམས་ཚད་མ་
ཡིན་པ་གཅོད་པའི་ཕྱིར། དེ་ཡང་ཡིན་ཏེ། ཚད་མའི་སྐད་དོད་པྲམཱཎ་ཞེས་
པ་རང་རྒྱུད་པ་མན་ཆད་ཀྱིས་པྲ་དང་པོ་དང་། མཱཎ་འཇལ་བ་ལ་འཇུག་
པར་འདོད་པས་ཡུལ་དང་པོར་གསར་དུ་གཞལ་བའི་བློ་ཞིག་ཚད་མ་ཡིན་གྱི།
རྟོགས་ཟིན་རྟོགས་པའི་རིག་པ་ཚད་མ་མ་ཡིན་པར་འདོད་པའི་ཕྱིར་རོ། །
དེ་བས་ཚད་མ་ཡིན་ན་གསར་རྟོགས་ཀྱིས་ཁྱབ་བོ། །མཚན་ཉིད་ཀྱི་ཟུར་དུ་
མི་བསླུ་བ་ཞེས་པས། ཡིད་དཔྱོད་དང་རང་ཡུལ་འཁྲུལ་བའི་ལོག་ཤེས་
སོགས་ཚད་མ་ཡིན་པ་གཅོད། སྐབས་འདིའི་མི་བསླུ་བ་ལ་ཡུལ་མི་བསླུ་བ་
དང༌། ཡུལ་ཅན་མི་བསླུ་པ་གཉིས་ཡོད་དེ། ཡུལ་མི་བསླུ་བ་ནི། ཡུལ་དེ་ཡོད་
པ་གཞི་གྲུབ་ཡིན་པ་ལ་བྱེད་པ་ཡིན་ཏེ། རང་འཛིན་གྱི་བློས་ཇི་ལྟར་བཟུང་
བ་ལྟར་དོན་དུ་ཡོད་པས་མི་བསླུ་བ་དེ་ཡུལ་མི་བསླུ་བ་ཡིན་ནོ། །ཡུལ་ཅན་མི་
བསླུ་བ་ནི། ཡུལ་ཡོད་པ་མི་བསླུ་བ་གཞིར་བཞག་པ་དེ། བློ་རང་གིས་ཡིད་
དཔྱོད་ཀྱིས་རྟོགས་པ་ལྟ་བུ་མ་ཡིན་པར་མྱོང་སྟོབས་དང་རྒྱུ་མཚན་ཡང་དག་
གང་རུང་ལ་བརྟེན་ན། ས་མཐའ་ཆོད་པར་རྟོགས་ཏེ། བློ་དེའི་བྱེད་པ་མ་
ཉམས་པའི་བར་རྒོལ་བས་བསྒྱུར་མི་ནུས་པ་དང་མི་འགྱུར་བའི་བློ་དེ་དང༌།
223



དེ་ལྟར་རྟོགས་པའི་གང་ཟག་དང་། དབང་པོ་དང་རྗོད་བྱེད་སྒྲ་རྣམས་ནི་
ཡུལ་ཅན་མི་བསླུ་བ་ཡིན་ནོ། །སྤྱིར་ཚད་མ་ནི་རང་གི་ཡུལ་མི་བསླུ་བ་གཞི་
གྲུབ་ཀྱི་ཆོས་དེ། ཡིད་དཔྱོད་དང་མི་འདྲ་བར་མྱོང་སྟོབས་དང་རྒྱུ་མཚན་
ཡང་དག་གང་རུང་ལ་བརྟེན་ནས་མཐའ་ཆོད་པར་རྟོགས་པས་མི་བསླུ་བ་་་་
ཡིན་ནོ། །མཚན་ཉིད་ཀྱི་ཟུར་དུ་རིག་པ་ཞེས་སྨོས་པས། རང་ཡུལ་གསར་དུ་
རྟོགས་པའི་གང་ཟག་དང་། སྔོན་པོ་གསར་དུ་རྟོགས་པའི་མིག་དབང་དང་།
བུམ་པ་ཞེས་བརྗོད་པའི་སྒྲ་རྣམས་ཚད་མ་ཡིན་པ་གཅོད་དོ། །བྱེ་སྨྲས་དབང་
པོ་གཟུགས་ཅན་པ་ཚད་མར་འདོད་པ་སོགས་དགག་ཕྱིར་རྣམ་འགྲེལ་དུ་་་་་
ཚད་མའི་མཚན་ཉིད་ཀྱི་ཟུར་དུ་ཤེས་པ་ཞེས་བརྗོད་དོ། །
ཚད་མའི་དབྱེ་བ་ལ། མངོན་སུམ་གྱི་ཚད་མ་དང་། རྗེས་སུ་དཔག་པའི་
ཚད་མ་གཉིས་དང་། རང་ལས་ངེས་ཀྱི་ཚད་མ་དང་གཞན་ལས་ངེས་ཀྱི་ཚད་
མ་གཉིས་བཅས་དབྱེ་ཚུལ་གཉིས་ཡོད་དོ། །
(དང་པོ)མངོན་སུམ་གྱི་ཚད་མ་དང་རྗེས་སུ་དཔག་པའི་ཚད་མ་་་་་་་་
གཉིས་སུ་དབྱེ་བ་བཤད་པ། །
(གཅིག)མངོན་སུམ་གྱི་ཚད་མ་བཤད་པ།
རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་བསླུ་བའི་རིག་པ།
མངོན་སུམ་གྱི་ཚད་མའི་མཚན་ཉིད། དེ་ནི་མདོ་སྡེ་བའི་ལུགས་ཡིན་གྱི།
སེམས་ཙམ་པས་རྟོག་པ་དང་བྲལ་ཞིང་བག་ཆགས་བརྟན་བྱུང་གི་གསར་དུ་
མི་བསླུ་བའི་རིག་པ། མངོན་སུམ་གྱི་ཚད་མའི་མཚན་ཉིད་དུ་བཞེད། མངོན་
224



སུམ་གསར་དུ་མི་བསླུ་བའི་རིག་པ། མངོན་སུམ་གྱི་ཚད་མའི་མཚན་ཉིད་དུ་
མདོ་སེམས་གཉིས་ཀས་ཁས་ལེན་པ་ཡིན་ནོ། །མཚན་གཞི་ནི་བུམ་འཛིན་
དབང་མངོན་སྐད་ཅིག་དང་པོ་ལྟ་བུའོ། །
མངོན་སུམ་གྱི་ཚད་མ་ལ་དབྱེ་ན། དབང་མངོན་ཚད་མ་དང་། ཡིད་
མངོན་ཚད་མ་དང་། རང་རིག་མངོན་སུམ་ཚད་མ་དང་། རྣལ་འབྱོར་
མངོན་སུམ་ཚད་མ་དང་བཞི་ཡོད།
(1) དབང་མངོན་ཚད་མ་ནི། རང་གི་ཐུན་མོང་མ་ཡིན་པའི་བདག་
རྐྱེན་དབང་པོ་གཟུགས་ཅན་པ་ལ་བརྟེན་ནས་སྐྱེས་པ་གང་ཞིག རྟོག་བྲལ་
མ་འཁྲུལ་བའི་གསར་དུ་མི་བསླུ་བའི་རིག་པ་དབང་མངོན་ཚད་མའི་མཚན་
ཉིད། མཚན་གཞི་ནི། གཟུགས་འཛིན་དབང་མངོན་སྐད་ཅིག་དང་པོ་ལྟ་བུ།
གཟུགས་འཛིན་དབང་མངོན་སྐད་ཅིག་དང་པོ་དེ་ཚད་མ་ཡིན་ཏེ། གཟུགས་
འཛིན་དབང་མངོན་སྐད་ཅིག་དང་པོ་དང་གཉིས་པ་གཉིས་ཀྱི་ནང་ནས་་་་་་
དང་པོ་ཁོ་ན་ཚད་མ་ཡིན་པའི་ཕྱིར། དེར་ཐལ། གཏན་ཚིགས་ཐིགས་པ་
ལས། དང་པོ་ཡུལ་ཐུན་མོང་མ་ཡིན་པ་མཐོང་བ་གང་ཡིན་པ་ཁོ་ན་ཚད་མ་
ཡིན་ལ་ཞེས་དང་། སློབ་དཔོན་ཆོས་མཆོག་གི་འཐད་ལྡན་ལས། མངོན་སུམ་
དང་རྗེས་སུ་དཔག་པའི་ཚད་མ་སྐད་ཅིག་མ་དང་པོ་ཉིད་ནི་ཚད་མ་ཡིན་ལ།
དེ་དག་གི་རྒྱུན་དུ་གྱུར་པའི་གྲུབ་པ་དང་བདེ་བ་ཐ་མི་དད་པ་ཕྱི་མ་རྣམས་
ནི་ཚད་མ་ཡིན་པ་སྤངས་པའོ། །ཞེས་གསུངས་པའི་ཕྱིར་རོ། །
ཡང་དབང་མངོན་ཚད་མ་ལ་དབྱེ་ན། གཟུགས་འཛིན་དབང་མངོན་
225



ཚད་མ་དང་། སྒྲ་འཛིན་དབང་མངོན་ཚད་མ་དང་། དྲི་འཛིན་དབང་
མངོན་ཚད་མ་དང༌། རོ་འཛིན་དབང་མངོན་ཚད་མ་དང་། རེག་འཛིན་
དབང་མངོན་ཚད་མ་དང་ལྔ་ཡོད་དོ། །
(2) ཡིད་མངོན་ཚད་མ་ནི། རང་གི་ཐུན་མོང་མ་ཡིན་པའི་བདག་རྐྱེན་
ཡིད་དབང་ལ་བརྟེན་ནས་བྱུང་བ་གང་ཞིག རྟོག་བྲལ་མ་འཁྲུལ་བའི་གསར་
དུ་མི་བསླུ་བའི་རིག་པ། ཡིད་མངོན་ཚད་མའི་མཚན་ཉིད། མཚན་གཞི་ནི།
མངོན་ཤེས་སྐད་ཅིག་དང་པོ་ལྟ་བུ། མངོན་ཤེས་ཡིན་ན་ཡིད་མངོན་ཡིན་
པས་ཁྱབ་སྟེ། མངོན་ཤེས་ཡིན་ན་ཡིད་ཤེས་སུ་གྱུར་པའི་གཞན་རིག་གི་
མངོན་སུམ་ཡིན་པས་ཁྱབ་པའི་ཕྱིར་ཏེ། ལྷའི་མིག་གི་མངོན་ཤེས་དེ། མིག་
གི་མངོན་ཤེས་ཡིན་ཡང་། མིག་གི་ཤེས་པ་མ་ཡིན་པའི་ཕྱིར། མངོན་སུམ་
བཞིར་ཕྱེ་བའི་ཡིད་མངོན་ལ་ཚད་མ་ཡིན་པ་འཕགས་པའི་རྒྱུད་ལ་ཡོད་ཀྱང་
སོ་སྐྱེའི་རྒྱུད་ལ་མངོན་སུམ་བཞིར་ཕྱེ་བའི་ཡིད་མངོན་ཚད་མ་མེད་པའི་ཕྱིར།
ཚད་མ་ནི་རང་ཡུལ་མཐའ་ཆོད་པར་རྟོགས་པའི་སྒོ་ནས་མི་བསླུ་བའི་ཤེས་
པ་ཞིག་ཡིན་པ་གང་ཞིག སོ་སྐྱེའི་རྒྱུད་ལ་རང་ཡུལ་རྟོགས་པའི་མངོན་སུམ་
བཞིར་ཕྱེ་བའི་ཡིད་མངོན་མེད་པའི་ཕྱིར། ཡིད་མངོན་ཡིན་ན་ཡིད་མངོན་
ཚད་མ་ཡིན་པས་མ་ཁྱབ་སྟེ། ཡིད་མངོན་དུ་གྱུར་པའི་དཔྱད་ཤེས་དང་སྣང་
ལ་མ་ངེས་པའི་བློ་ཡོད་པའི་ཕྱིར། དབྱེ་ན། གཟུགས་འཛིན་ཡིད་མངོན་གྱི་
ཚད་མ་ནས་ཆོས་འཛིན་ཡིད་མངོན་གྱི་ཚད་མའི་བར་དྲུག་ཡོད་དོ། །
(3) རང་རིག་མངོན་སུམ་ཚད་མ་ནི། རྟོག་བྲལ་མ་འཁྲུལ་བའི་གསར་
226



དུ་མི་བསླུ་བའི་འཛིན་རྣམ་རང་རིག་མངོན་སུམ་ཚད་མའི་མཚན་ཉིད།
མཚན་གཞི་ནི། མིག་ཤེས་ཉམས་སུ་མྱོང་བའི་རང་རིག་མངོན་སུམ་སྐད་
ཅིག་དང་པོ་ལྟ་བུ། ཤེས་པ་ཡིན་ན། ཁྱོད་ཉམས་སུ་མྱོང་བའི་རང་རིག་
མངོན་སུམ་ཡོད་པས་ཁྱབ་སྟེ། ཤེས་པ་ཡིན་ན། ཁྱོད་དང་ཁྱོད་ཉམས་སུ་
མྱོང་བའི་རང་རིག་མངོན་སུམ་གཉིས་ཡུལ་དུས་རང་བཞིན་གང་ལ་ལྟོས་་་་་
ཀྱང་གྲུབ་བདེ་རྫས་གཅིག་ཡིན་པས་ཁྱབ་པའི་ཕྱིར། རང་རིག་མངོན་སུམ་
ཡིན་ན་རང་རིག་མངོན་སུམ་ཚད་མ་ཡིན་པས་མ་ཁྱབ་སྟེ། རང་རིག་མངོན་
སུམ་དུ་གྱུར་པའི་དཔྱད་ཤེས་དང་སྣང་ལ་མ་ངེས་པའི་བློ་ཡོད་པའི་ཕྱིར། །
ཁྱབ་སྟེ། རང་རིག་མངོན་སུམ་ཚད་མ་ཡིན་ན། གསར་དུ་མི་བསླུ་བའི་
འཛིན་རྣམ་ཞིག་ཡིན་དགོས་པའི་ཕྱིར།
(4) རྣལ་འབྱོར་མངོན་སུམ་ཚད་མ་ནི། རང་གི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་
ནས་སྐྱེས་པ་གང་ཞིག རྟོག་པ་དང་བྲལ་ཞིང་མ་འཁྲུལ་བའི་གསར་དུ་མི་
བསླུ་བའི་འཕགས་རྒྱུད་ཀྱི་གཞན་རིག་གི་མཁྱེན་པ། རྣལ་འབྱོར་མངོན་སུམ་
ཚད་མའི་མཚན་ཉིད། མཚན་གཞི་ནི། མཐོང་ལམ་མཉམ་བཞག་སྐད་ཅིག་
དང་པོ་ལྟ་བུའོ། །རྣལ་འབྱོར་མངོན་སུམ་ཡིན་ན་རྣལ་འབྱོར་མངོན་སུམ་
ཚད་མ་ཡིན་པས་མ་ཁྱབ་སྟེ། རྣལ་འབྱོར་མངོན་སུམ་དུ་གྱུར་པའི་དཔྱད་
ཤེས་ཡོད་པའི་ཕྱིར། འོན་ཀྱང་ཀུན་མཁྱེན་ཡེ་ཤེས་སྐད་ཅིག་གཉིས་པ་ལྟ་བུ་
ནི་དཔྱད་ཤེས་མ་ཡིན་ཏེ། ཀུན་མཁྱེན་ཡེ་ཤེས་ཡིན་ན་ཚད་མ་ཡིན་པས་ཁྱབ་
227



པའི་ཕྱིར། རྣལ་འབྱོར་མངོན་སུམ་དུ་གྱུར་པའི་སྣང་ལ་མ་ངེས་པའི་བློ་མེད་
དེ། རྣལ་འབྱོར་མངོན་སུམ་ཡིན་ན། རང་གི་གཞལ་བྱ་ངེས་པས་ཁྱབ་པའི་
ཕྱིར་ཏེ། རྣམ་འགྲེལ་ལས། བློ་གྲོས་ཆེན་པོས་མཐོང་ཉིད་ལས། །རྣམ་པ་
ཐམས་ཅད་ངེས་པར་བྱེད། །ཅེས་གསུངས་པའི་ཕྱིར་རོ། །་
(གཉིས） རྗེས་སུ་དཔག་པའི་ཚད་མ་བཤད་པ། །
གསར་དུ་མི་བསླུ་བའི་ཞེན་རིག རྗེས་དཔག་གི་མཚན་ཉིད། རྗེས་
དཔག་དང་རྗེས་སུ་དཔག་པའི་ཚད་མ་དང་། རང་དོན་རྗེས་དཔག་རྣམས་
དོན་གཅིག རང་གི་རྟེན་རྟགས་ཡང་དག་ལ་བརྟེན་ནས་གསར་དུ་མི་བསླུ་
བའི་ཞེན་རིག་རྗེས་དཔག་ཚད་མའི་མཚན་ཉིད། རང་གི་རྟེན་རྟགས་ཡང་
དག་བཀོད་པ་ལ་བརྟེན་ནས་སྐྱེས་པ་གང་ཞིག རང་གི་གཞལ་བྱ་ལྐོག་གྱུར་
ལ་གསར་དུ་མི་བསླུ་བའི་ཞེན་རིག་དེ། རང་དོན་རྗེས་དཔག་གི་མཚན་ཉིད།
སྡེ་བདུན་རྒྱན་ལས། ཅིའི་ཕྱིར་རྗེས་དཔག་ཅེས་བྱ་ཞེ་ན། རྟགས་མཐོང་ཞིང་
འབྲེལ་བ་དྲན་རྗེས་སུ་བསྒྲུབ་བྱ་དཔོག་པས་ན་རྗེས་སུ་དཔག་པ་ཞེས་བྱའོ། །
ཞེས་གསུངས་པའི་ཕྱིར། མཚན་གཞི་ནི། བྱས་རྟགས་ཀྱིས་སྒྲ་མི་རྟག་པར་
རྟོགས་པའི་རྗེས་དཔག་ལྟ་བུ། རྗེས་དཔག་གི་མཚན་ཉིད་ཀྱི་སྒྲ་བཤད་ནི།
རྗེས་དཔག་ནི་རང་གི་རྟེན་ནམ་རྒྱུ་རྟགས་ཡང་དག་བཀོད་པ་ལ་བརྟེན་ནས་
སྐྱེས་པ་ཡིན་ལ། རྟགས་ཡང་དག་ཅེས་པ་ནི་ཚུལ་གསུམ་ཚང་བའི་རྟགས་
ཡིན་དགོས་ལ། རྟགས་བཀོད་པ་ཞེས་པ་ནི། རྟགས་དེ་ཚིག་ཏུ་བརྗོད་པ་
དང་ཡིད་ཀྱིས་བཀོད་པའི་དོན་ཡིན། དེ་འདྲའི་རྗེས་དཔག་ནི། རང་ལ་
228



མངོན་དུ་མ་གྱུར་པའི་གཞལ་བྱ་ལྐོག་གྱུར་ལ་མི་བསླུ་བའི་ཞེན་རིག་ཡིན་་་་་་
ཞེས་པའོ། །རྗེས་དཔག་མི་བསླུ་བ་ཡིན་པ་ནི། རྗེས་དཔག་གི་འཛིན་སྟངས་
མི་བསླུ་བ་སྟེ། རང་གིས་ཡུལ་གཞལ་བ་དེ་གཞལ་བ་ལྟར་གྲུབ་པས་ཡུལ་མི་
བསླུ་བ་དང་། དེ་ཡང་ཚད་མས་ངེས་པ་རྙེད་པས་ཡུལ་ཅན་རྗེས་དཔག་གིས་
རང་ཡུལ་ཇི་ལྟར་བཟུང་བའི་བློའི་འཛིན་སྟངས་ཡང་མི་བསླུ་བ་ཡིན་ནོ། །
རྗེས་དཔག་ལ་དབྱེ་ན། དངོས་སྟོབས་རྗེས་དཔག་དང་། གྲགས་པའི་
རྗེས་དཔག་དང་། ཡིད་ཆེས་རྗེས་དཔག་དང་གསུམ་ཡོད།
(1) དངོས་སྟོབས་རྗེས་དཔག་ནི། རང་གི་རྟེན་དངོས་སྟོབས་ཀྱི་
རྟགས་ཡང་དག་ལ་བརྟེན་ནས་གཞལ་བྱ་ཅུང་ཟད་ལྐོག་གྱུར་ལ་མི་བསླུ་བའི་
ཞེན་རིག་དེ། དངོས་སྟོབས་རྗེས་དཔག་གི་མཚན་ཉིད། མཚན་གཞི་ནི།
བྱས་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་དང་། དུ་བའི་
རྟགས་ཀྱིས་དུ་ལྡན་གྱི་ལ་ལ་མེ་ཡོད་པར་རྟོགས་པའི་རྗེས་དཔག་ལྟ་བུའོ། །
སྐབས་འདིར་དངོས་སྟོབས་ཀྱི་རིགས་པ་ནི། རྟགས་དེ་ཡོད་ན་བསྒྲུབ་བྱ་དེ་
ཡོད་དགོས་པ་དང་། རྟགས་དེ་ཡིན་ན་བསྒྲུབ་བྱ་དེ་ཡིན་དགོས་པ་དེ་མིང་
གིས་བཞག་ཙམ་མ་ཡིན་པར་རྟགས་དང་བསྒྲུབ་བྱ་དེ་གཉིས་ཀྱི་ཆོས་ཉིད་་་་་
དང་རང་གཤིས་ནས་གྲུབ་པའི་རྟགས་དེ་ཡིན་ནོ། །གཞལ་བྱ་ཅུང་ཟད་ལྐོག་
གྱུར་ནི། མངོན་སུམ་དུ་ངེས་མི་ནུས་ལ། ལུང་ལ་བརྟེན་མི་དགོས་པར་
རིགས་པ་ཙམ་གྱིས་ངེས་ནུས་པའི་དོན་ཡིན་ནོ། །
(2) གྲགས་པའི་རྗེས་དཔག་ནི། རང་གི་རྟེན་གྲགས་རྟགས་ཡང་དག་
229



ལ་བརྟེན་ནས་བརྡའམ་འདོད་པ་ཙམ་གྱིས་བཞག་པའི་ཡུལ་ལ་མི་བསླུ་པའི་
ཞེན་རིག་དེ། གྲགས་པའི་རྗེས་དཔག་གི་མཚན་ཉིད། མཚན་གཞི་ནི། རྟོག་
ཡུལ་ན་ཡོད་པའི་རྟགས་ཀྱིས་རི་བོང་ཅན་ཟླ་སྒྲས་བརྗོད་རུང་དུ་རྟོགས་པའི་
རྗེས་དཔག་ལྟ་བུའོ། །གྲགས་རྟགས་ནི་འཇིག་རྟེན་ན་དེ་ལྟར་གྲགས་པའི་
རྟགས་ཀྱིས་བསྒྲུབ་གཞི་དེ་བསྒྲུབ་བྱའི་ཆོས་དེ་ཡིན་པར་འཇོག་བྱེད་་་་་་་
རྟགས་ཡིན་ཏེ། དཔེར་ན། རི་བོང་ཅན་ཟླ་བ་ཡིན་པའི་རྒྱུ་མཚན་འགོད་པ་
ན། རི་བོང་ཅན་ལ་འདི་ལྟར་ཡོད་པའམ་འདི་ལྟར་ཡིན་པའི་རྒྱུ་མཚན་གྱིས་
ཡིན་ཞེས་འཇོག་ཏུ་མེད་པས། འཇིག་རྟེན་གྱི་རྟོག་པའི་ཡུལ་ན་རི་བོང་ཅན་
ཟླ་བ་ཡིན་པ་དེ་ཡོད་པའི་རྒྱུ་མཚན་གྱིས་ཡིན་ཞེས་ཟེར་དགོས་པ་ལྟ་བུ།
ཆོས་དེ་དེ་ལྟར་ཡིན་པའི་རྒྱུ་མཚན་གཞན་མེད་པས། འཇིག་རྟེན་ན་གྲགས་
པ་ཞེས་དང་རྟོག་ཡུལ་ན་ཡོད་པ་ཞེས་སོགས་བཀོད་པའི་རྒྱུ་མཚན་དེ་གྲགས་
པའི་རྟགས་ཡིན་ནོ། །བརྡའམ་འདོད་པ་ཙམ་གྱིས་བཞག་པའི་ཡུལ་ནི།
དཔེར་ན། རི་བོང་ཅན་རང་གི་ངོས་ནས་ཟླ་བ་ཞེས་པ་གྲུབ་པ་མ་ཡིན་པར་
དེ་ལ་སྒྲ་རྟོག་གིས་ཟླ་བ་ཞེས་པ་ཕར་བཞག་པ་ཙམ་ཡིན་པ་ལྟ་བུའོ། །
དངོས་སྟོབས་ཀྱི་རྟགས་དང་གྲགས་རྟགས་གཉིས་ཀྱི་ཁྱད་པར་ནི།
རྟགས་དང་བསྒྲུབ་བྱ་གཉིས་བསྒྲུབ་གཞིའི་ངོས་ནས་དངོས་པོའི་ཆོས་ཉིད་
ཀྱི་སྟོབས་ཀྱིས་གྲུབ་པ་ཡང་ཡིན། རྟགས་དེ་ཡིན་ན་བསྒྲུབ་བྱ་དེ་ངེས་པར་
ཡིན་པས་ཁྱབ་པ་ཅན་གྱི་རྟགས་ནི་དངོས་སྟོབས་ཀྱི་རྟགས་དང་། རྟགས་
དང་བསྒྲུབ་བྱ་གཉིས་བརྡ་འདོད་ཙམ་གྱིས་བཞག་པ་ལས་བསྒྲུབ་གཞིའི་་་་་
230



ངོས་ནས་དངོས་པོའི་ཆོས་ཉིད་ཀྱིས་གྲུབ་པ་མ་ཡིན་ཡང་། རྟགས་དེ་ཡིན་ན་
བསྒྲུབ་བྱ་དེ་ཡིན་པས་ཁྱབ་པ་ཡོད་པའི་རྟགས་ནི་གྲགས་རྟགས་ཡིན་ནོ། །
(3) ཡིད་ཆེས་རྗེས་དཔག་ནི་རང་གི་རྟེན་ཡིད་ཆེས་ཀྱི་རྟགས་ཡང་
དག་ལ་བརྟེན་ནས་གཞལ་བྱ་ཤིན་ཏུ་ལྐོག་གྱུར་ལ་མི་བསླུ་བའི་ཞེན་རིག་དེ།
ཡིད་ཆེས་རྗེས་དཔག་གི་མཚན་ཉིད། མཚན་གཞི་ནི། དཔྱད་གསུམ་གྱིས་
དག་པའི་ལུང་གི་རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ་ཞེས་
པའི་ལུང་རང་གི་བསྟན་དོན་ལ་མི་བསླུ་བར་རྟོགས་པའི་རྗེས་དཔག་ལྟ་བུ་་་
དང་། རང་གིས་ཡིད་ཆེས་རྙེད་པའི་སྐྱེས་བུའི་ངག་ལ་བརྟེན་ནས་ག་གེ་མོའི་
མཛོད་དུ་གསེར་ཡོད་པར་རྟོགས་པའི་རྗེས་དཔག་ལྟ་བུའོ། །ཡིད་ཆེས་ཀྱི་
རྟགས་ནི། དངོས་སྟོབས་ཀྱི་རྟགས་དང་གྲགས་པ་ཙམ་གྱི་རྟགས་གང་ཡང་
མ་ཡིན་པར་གཞལ་བྱ་དཔོག་པ་པོའི་གང་ཟག་གིས་ཡིད་ཆེས་རྙེད་པའི་་་་་
རྟགས་དེ་ཡིན་ཏེ། རྒྱལ་བའི་བཀའ་ཐམས་ཅད་སྐྱེས་བུ་དུ་མས་དཔྱད་
གསུམ་གྱིས་དག་པ་ཡིན་པས་ཡིད་ཆེས་ཀྱི་རྟགས་ཡིན་ཡང་། གང་ཟག་སོ་སོ་
ལ་ཡིད་ཆེས་ཀྱི་རྟགས་ཡིན་པའི་ངེས་པ་མེད་དེ། གང་ཟག་རང་གིས་དཔྱད་
པ་གསུམ་གྱིས་དག་པར་བྱེད་མི་ནུས་པའི་ལུང་དེ་གང་ཟག་རང་ལ་ཡིད་་་་་་
ཚེས་ཀྱི་རྟགས་མ་ཡིན་པའི་ཕྱིར་རོ། །དེས་ན་གཞལ་བྱ་དཔོག་པ་པོའི་གང་
ཟག་རང་གིས་དཔྱད་གསུམ་གྱིས་དག་པའི་ལུང་དེ་རང་གི་གཞལ་བྱ་ཤིན་་་་་
ལྐོག་འཇལ་བྱེད་ཀྱི་ཡིད་ཆེས་ཀྱི་རྟགས་དང་། རང་གིས་སྐྱེས་བུ་དེ་བདེན་པ་
དང་དོན་མ་ནོར་བར་ཤེས་པ་ཞིག་ཡིན་པར་ཡིད་ཆེས་ལེགས་པར་རྙེད་པའི་



སྐྱེས་བུའི་ཚིག་དེ་ཡིད་ཆེས་ཀྱི་རྟགས་ཡིན་ནོ། །ཤིན་ཏུ་ལྐོག་གྱུར་ནི་མངོན་
སུམ་གྱིས་ངེས་མི་ནུས་ལ། དངོས་སྟོབས་རིགས་པས་ཀྱང་ངེས་མི་ནུས་པར།
ཡིད་ཆེས་ཀྱི་ལུང་སོགས་ལ་བརྟེན་ནས་ངེས་དགོས་པའི་ཡུལ་ཐམས་ཅད་
དོ། །དཔེར་ན། སངས་རྒྱས་ཀྱི་ཞིང་ཁམས་དང་ལས་འབྲས་ཀྱི་འབྲེལ་བ་ལྟ་
བུ་སོགས་སོ། །དེ་ཡང་གྲགས་པའི་རྗེས་དཔག་ལ་དངོས་སྟོབས་རྗེས་དཔག་
གིས་ཁྱབ་ཀྱང་། དངོས་སྟོབས་རྗེས་དཔག་ལ་གྲགས་པའི་རྗེས་དཔག་གིས་
མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་དེ་གྲགས་པའི་རྗེས་དཔག་མ་
ཡིན་པའི་ཕྱིར་ཏེ། སྒྲ་རྟག་སྟོང་དུ་རྟོགས་པའི་རྗེས་དཔག་དེ་གྲགས་པའི་
རྗེས་དཔག་མ་ཡིན་པའི་ཕྱིར་རོ། །
གཞན་ཡང་རྗེས་དཔག་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་
དོན་རྗེས་དཔག་དང་གཞན་དོན་རྗེས་དཔག་གཉིས་ཡོད། དང་པོ་རང་དོན་
རྗེས་དཔག་དང་རྗེས་དཔག་གཉིས་དོན་གཅིག་ཡིན་པས་ལོགས་སུ་མཚན་་་་་
ཉིད་བསྟན་མི་དགོས་ཏེ། སྡེ་བདུན་རྒྱུན་ལས། རྗེས་དཔག་དངོས་ཐམས་
ཅད་ལ་རྗེས་སུ་འགྲོ་བའི་རྗེས་དཔག་ནི་རང་དོན་རྗེས་དཔག་ཉིད་ཡིན་པས།
དེའི་མཚན་ཉིད་ལས་ལོགས་སུ་རྗེས་དཔག་སྤྱིའི་མཚན་ཉིད་བསྟན་མི་་་་་་
དགོས་སོ་ཞེས་གསུངས་པའི་ཕྱིར། གཞན་དོན་རྗེས་དཔག་ནི་སྔ་རྒོལ་་་་་
རང་གི་ཚད་མས་མཐོང་བའི་རྟགས་ཀྱི་ཚུལ་གསུམ་སྐབས་དང་མཐུན་པའི་
ཕྱི་རྒོལ་གཞན་ལ་གསལ་བར་སྟོན་པའི་ངག་རྣམ་དག་དེ་གཞན་དོན་རྗེས་་་་་
དཔག་གི་མཚན་ཉིད། ཚད་མ་ཀུན་བཏུས་ལས། གཞན་དོན་རྗེས་སུ་དཔག་
232



པ་ནི། །རང་གིས་མཐོང་དོན་རབ་གསལ་བྱེད། །ཅེས་གསུངས་པའི་ཕྱིར།
གཞུང་ཚིག་གཉིས་པོ་འདིར་རང་དང་དོན་དང་གསལ་བྱེད་ཅེས་པས་སྒྲུབ་
ངག་ཡང་དག་གི་མཚན་ཉིད་དུ་བསྟན་པའི་སྒོ་ནས་སྒྲུབ་ངག་ཡང་དག་ཡིན་
ན་སྒྲ་བློ་དོན་གསུམ་གྱི་སྐྱོན་དང་བྲལ་བ་ཞིག་དགོས་པར་བསྟན་པ་ཡིན་ཏེ།
གཞན་དོན་རྗེས་སུ་དཔག་པ་ནི། ཞེས་པས་ངོ་བོ་སྒྲུབ་ངག་ཡང་དག་ངོས་
བཟུང་ནས་རང་གིས་མཐོང་ཞེས་པས་བློ་སྐྱོན་དང་བྲལ་བ་ཞིག་དགོས་པར་
བསྟན། དོན་ཞེས་པས་དོན་སྐྱོན་དང་བྲལ་བ་ཞིག་དགོས་པར་བསྟན། རབ་
གསལ་བྱེད་ཅེས་པས་སྒྲ་སྐྱོན་དང་བྲལ་བ་ཞིག་དགོས་པར་བསྟན་པ་ཡིན་་་་
པའི་ཕྱིར། གཞན་དོན་རྗེས་དཔག་དང་སྒྲུབ་ངག་ཡང་དག་དོན་གཅིག
རང་དོན་རྗེས་དཔག་ནི་རྗེས་དཔག་དངོས་ཡིན་ལ། གཞན་དོན་རྗེས་དཔག་
ནི་རྗེས་དཔག་བཏགས་པ་བ་ཡིན་ཏེ་ཚད་མ་མ་ཡིན་པའི་ཕྱིར་ཏེ་སྒྲུབ་ངག་
ཡིན་པའི་ཕྱིར།
གཞན་དོན་རྗེས་དཔག་ལ་དབྱེ་ན། ཆོས་མཐུན་སྦྱོར་གྱི་སྒྲུབ་ངག་ཡང་
དག་དང་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གཉིས་ཡོད། དང་པོ་
ཆོས་མཐུན་སྦྱོར་གྱི་སྒྲུབ་ངག་ཡང་དག་ལའང་ཕྱོགས་ཆོས་སྔོན་འགྲོ་ཅན་གྱི་
ཆོས་མཐུན་སྦྱོར་གྱི་སྒྲུབ་ངག་ཡང་དག་དང་། ཁྱབ་པ་སྔོན་འགྲོ་ཅན་གྱི་ཆོས་
མཐུན་སྦྱོར་གྱི་སྒྲུབ་ངག་ཡང་དག་གཉིས་ལས། དང་པོ་ནི། སྒྲ་ནི་བྱས། བྱས་
ན་མི་རྟག་པས་ཁྱབ། དཔེར་ན། བུམ་པ་བཞིན་ཞེས་པའི་སྒྲུབ་ངག་དང་།
གཉིས་པ་ནི། བྱས་ན་མི་རྟག་པས་ཁྱབ། དཔེར་ན་བུམ་པ་བཞིན། སྒྲ་ཡང་
233



བྱས་སོ་ཞེས་པའི་སྒྲུབ་ངག་ལྟ་བུའོ། །གཉིས་པ་ཆོས་མི་མཐུན་སྦྱོར་གྱི་སྒྲུབ་
ངག་ཡང་དག་ལ་ཡང་ཕྱོགས་ཆོས་སྔོན་འགྲོ་ཅན་དང་ཁྱབ་པ་སྔོན་འགྲོ་ཅན་
གཉིས་ཡོད་པ་ལས། དང་པོ་ནི། སྒྲ་ནི་བྱས། མི་རྟག་པ་མ་ཡིན་ན་བྱས་པ་མ་
ཡིན་པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། ཞེས་པའི་
སྒྲུབ་ངག་ལྟ་བུ་དང་། གཉིས་པ་ནི། མི་རྟག་པ་མ་ཡིན་ན་བྱས་པ་མ་ཡིན་
པས་ཁྱབ། དཔེར་ན། འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་སོ་
ཞེས་པའི་སྒྲུབ་ངག་ལྟ་བུའོ། །སྒྲུབ་ངག་དེ་གཉིས་ཀྱིས་ཚུལ་གསུམ་བསྟན་
ཚུལ་ནི། སྡེ་བདུན་ཡིད་ཀྱི་མུན་སེལ་ལས། དེ་ལ་ཆོས་མཐུན་སྦྱོར་གྱི་སྒྲུབ་
ངག་གིས་ནི་དེ་སྒྲུབ་ཀྱི་རྗེས་ཁྱབ་དངོས་སུ་བརྗོད་ཅིང་། ལྡོག་ཁྱབ་ཤུགས་ལ་
བརྗོད་པ་ཡིན་ལ། ཆོས་མི་མཐུན་སྦྱོར་གྱི སྒྲུབ་ངག་གིས་ནི་དེ་སྒྲུབ་ཀྱི་ལྡོག་
ཁྱབ་དངོས་སུ་བརྗོད་ཅིང་། རྗེས་ཁྱབ་ཤུགས་ལ་བརྗོད་པ་ཡིན་ལ། གཉིས་
ཀས་ཀྱང་དེ་སྒྲུབ་ཀྱི་ཕྱོགས་ཆོས་དངོས་སུ་བརྗོད་པར་ནི་ཁྱད་པར་མེད་དོ། །
ཞེས་གསུངས་པ་ལྟར་རོ། །
རྗེས་སུ་དཔག་པའི་ཚད་མ་ཡིན་ན་རྗེས་དཔག་ཡིན་པས་ཁྱབ་ཀྱང་།
ཆོས་དེ་ལ་རྗེས་སུ་དཔག་པའི་ཚད་མ་ཡིན་ན། ཆོས་དེ་ལ་རྗེས་དཔག་ཡིན་
པས་མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་དེ་སྒྲ་རྟག་སྟོང་ལ་རྗེས་སུ་
དཔག་པའི་ཚད་མ་ཡིན་ཡང་། སྒྲ་རྟག་སྟོང་ལ་རྗེས་དཔག་མ་ཡིན་པའི་ཕྱིར།
ཟུར་དང་པོ་གྲུབ་སྟེ། ཁྱོད་སྒྲ་རྟག་སྟོང་རྟོགས་པའི་ཚད་མ་གང་ཞིག ཁྱོད་
དེ་ལ་མངོན་སུམ་མ་ཡིན་པའི་ཕྱིར། ཟུར་ཕྱི་མ་གྲུབ་སྟེ། ཁྱོད་སྒྲ་རྟག་སྟོང་ལ་
234



རྟོག་པ་མ་ཡིན་པའི་ཕྱིར་ཏེ། ཁྱོད་ལ་སྒྲ་རྟག་སྟོང་གི་རྣམ་པ་མ་ཤར་བའི་
ཕྱིར་རོ། །དེ་བཞིན་དུ་མངོན་སུམ་གྱི་ཚད་མ་ཡིན་ན་མངོན་སུམ་ཡིན་པས་
ཁྱབ་ཀྱང་། ཆོས་དེ་ལ་མངོན་སུམ་གྱི་ཚད་མ་ཡིན་ན་ཆོས་དེ་ལ་མངོན་སུམ་
ཡིན་པས་མ་ཁྱབ་སྟེ། གང་ཟག་གི་བདག་མེད་རྟོགས་པའི་རྣལ་འབྱོར་
མངོན་སུམ་དེ། གང་ཟག་གི་བདག་མེད་ལ་མངོན་སུམ་གྱི་ཚད་མ་ཡིན་པ་
གང་ཞིག དེ་གང་ཟག་གི་བདག་མེད་ལ་མངོན་སུམ་མ་ཡིན་པའི་ཕྱིར། ཟུར་
ཕྱི་མ་དེར་ཐལ། དེ་གང་ཟག་གི་བདག་མེད་ལ་རྟོག་མེད་ཀྱི་ཤེས་པ་མ་ཡིན་
པའི་ཕྱིར་ཏེ། གསལ་སྣང་ཅན་གྱི་རིག་པ་མ་ཡིན་པའི་ཕྱིར། དེར་ཐལ། སྤྱི་
དོན་རིགས་རྒྱན་ལས། དེས་ན། མདོ་སྡེ་བའི་ལུགས་ལ། གང་ཟག་གི་བདག་
མེད་རྟོགས་པའི་རྣལ་འབྱོར་མངོན་སུམ་ལ་གང་ཟག་གི་བདག་མེད་གསལ་
བར་སྣང་བ་མ་ཡིན་ཏེ། མངོན་སུམ་གྱི་སྣང་ཡུལ་ཡིན་ན། རང་མཚན་ཡིན་
དགོས་པས། གང་ཟག་གི་བདག་མེད་རང་མཚན་མ་ཡིན་པའི་ཕྱིར། ཞེས་
གསུངས་པའི་ཕྱིར། ཚད་མ་ཡིན་ན་མ་འཁྲུལ་བའི་ཤེས་པ་ཡིན་པས་མ་ཁྱབ་
སྟེ། མངོན་སུམ་ཡིན་ན་མ་འཁྲུལ་བའི་ཤེས་པ་ཡིན་པས་ཁྱབ་ཀྱང་། རྗེས་
དཔག་ཡིན་ན་འཁྲུལ་ཤེས་ཡིན་པས་ཁྱབ་པའི་ཕྱིར། རྗེས་དཔག་དེ་འཁྲུལ་
ཤེས་ཡིན་ཡང་། ཚད་མར་ཁས་བླངས་པ་འགལ་བ་མེད་དེ། རྣམ་འགྲེལ་
ལས། འཁྲུལ་བ་ཡིན་ཡང་ཚད་མ་ཉིད། །ཅེས་གསུངས་པའི་ཕྱིར། གཞན་
ཡང་། རྗེས་དཔག་ཡིན་ན་འཁྲུལ་ཤེས་ཡིན་པས་ཁྱབ་སྟེ། སྒྲ་མི་རྟག་རྟོགས་
ཀྱི་རྗེས་དཔག་དེ་འཁྲུལ་ཤེས་ཡིན་པའི་ཕྱིར་ཏེ། དེ་སྒྲ་མི་རྟག་པའི་དོན་སྤྱི་
235



ལ་འཁྲུལ་བའི་བློ་ཡིན་པའི་ཕྱིར་རོ། །
(གཉིས་པ) རང་ལས་ངེས་ཀྱི་ཚད་མ་དང་གཞན་ལས་ངེས་ཀྱི་ཚད་མ་
གཉིས་སུ་དབྱེ་བ་བཤད་པ།
(གཅིག） རང་ལས་ངེས་ཀྱི་ཚད་མ་བཤད་པ།
རང་གི་གཞལ་བྱའི་དོན་ཡུལ་སྟེང་དུ་གྲུབ་པ་མེད་ན་རང་ཉིད་མི་་་་་་་
འབྱུང་བའི་འབྲེལ་བ་ལ་ངེས་པ་རང་སྟོབས་ཀྱིས་འདྲེན་པར་བྱེད་པའི་ཚད་
མ་དེ། རང་ལས་ངེས་ཀྱི་ཚད་མའི་མཚན་ཉིད། མཚན་གཞི་ནི་སྒྲ་མི་རྟག་
པར་རྟོགས་པའི་རྗེས་དཔག་ཚད་མ་དང༌། ཉེ་བའི་ཨུཏྤལ་ངོ་ཤེས་པའི་གང་
ཟག་གི་རྒྱུད་ཀྱི་ཨུཏྤལ་འཛིན་པའི་དབང་མངོན་ཚད་མ་ལྟ་བུའོ། །སྒྲ་མི་རྟག་
རྟོགས་ཀྱི་རྗེས་དཔག་ཚད་མ་ཆོས་ཅན། རང་ལས་ངེས་ཀྱི་ཚད་མ་ཡིན་ཏེ།
དེ་རང་གི་གཞལ་བྱ་སྒྲ་མི་རྟག་པ་གསར་དུ་མཐའ་ཆོད་པར་རྟོགས་པའི་བློ་
ཡིན་ཕྱིར་ཚད་མ་ཡིན་པ་གང་ཞིག དེས་སྒྲ་མི་རྟག་པར་ངེས་ཤིང་རང་གི་
གཞལ་བྱའི་དོན་སྒྲ་མི་རྟག་པ་དེ་ཡུལ་སྟེང་དུ་གྲུབ་པ་མེད་ན་སྒྲ་མི་རྟག་་་་་་་
རྟོགས་ཀྱི་རྗེས་དཔག་རང་ཉིད་མི་འབྱུང་བ་སྟེ་མི་སྐྱེ་བའི་འབྲེལ་བ་ཡོད་པ་
དེ་ཡང་ཤུགས་ལ་ངེས་པས་ན། དེ་འདྲའི་འབྲེལ་བ་ལ་ཡང་ཚུལ་བཞིན་དུ་
ངེས་པའི་ངེས་ཤེས་ནི་སྒྲ་མི་རྟག་རྟོགས་ཀྱི་རྗེས་དཔག་ཚད་མ་དེས་རང་་་་་་
སྟོབས་ཀྱིས་འདྲེན་ནུས་པའི་ཕྱིར། དེ་བཞིན་དུ། ཨུཏྤལ་ངོ་ཤེས་པའི་གང་
ཟག་གི་རྒྱུད་ཀྱི་ཨུཏྤལ་འཛིན་པའི་དབང་མངོན་དེས་ནི་ཨུཏྤལ་རྟོགས་པ་ན་
ཨུཏྤལ་ཡིན་པ་ཡང་རྟོགས་ཕྱིར་དེས་ཨུཏྤལ་ལ་ངེས་ཤེས་འདྲེན་པ་མ་ཟད་་་་
236



རང་གི་གཞལ་བྱའི་དོན་ཨུཏྤལ་དེ་ཡུལ་སྟེང་དུ་གྲུབ་པ་མེད་ན་ཨུཏྤལ་འཛིན་
པའི་དབང་མངོན་རང་ཉིད་མི་འབྱུང་བའི་འབྲེལ་བ་ལ་ངེས་པ་རང་སྟོབས་
ཀྱིས་འདྲེན་ནུས་པའི་ཚད་མ་ཡིན་ནོ། །རང་ལས་ངེས་ཀྱི་ཚད་མ་ལ་དབྱེ་ན།
དོན་བྱེད་སྣང་ཅན་གྱི་དབང་མངོན་ཚད་མ། དོན་གོམས་པ་ཅན་གྱི་དབང་
མངོན་ཚད་མ། རང་རིག་མངོན་སུམ་ཚད་མ། རྣལ་འབྱོར་མངོན་སུམ་ཚད་
མ། རྗེས་སུ་དཔག་པའི་ཚད་མ་དང་ལྔ་ཡོད་དེ། ཚད་མ་རིགས་གཏེར་ལས།
དོན་རིག་གཉིས་དང་རང་རིག་དང་། །རྗེས་སུ་དཔག་རྣམས་རང་ལས་
ངེས། །ཞེས་གསུངས་པའི་ཕྱིར། མཚན་གཞི་རིམ་པ་ལྟར། དང་པོ་ནི་མེས་
བུད་ཤིང་བསྲེགས་པའི་དོན་བྱེད་ནུས་པར་འཛིན་པའི་དབང་མངོན་ལྟ་བུ།
གཉིས་པ་ནི་བུའི་རྒྱུད་ཀྱི་ཕའི་གཟུགས་འཛིན་པའི་དབང་མངོན་ལྟ་བུ།
གསུམ་པ་ནི་མིག་ཤེས་ཉམས་སུ་མྱོང་བའི་རང་རིག་མངོན་སུམ་ལྟ་བུ། བཞི་
བ་ནི་གཞན་རིག་གི་ཡིད་ཤེས་སུ་གྱུར་པའི་རྣམ་མཁྱེན་ལྟ་བུ། ལྔ་བ་ནི་སྒྲ་མི་
རྟག་རྟོགས་ཀྱི་རྗེས་དཔག་ལྟ་བུའོ། །དེ་ལྔ་བོ་གང་་རུང་ཡིན་ན། རང་ལས་
ངེས་ཀྱི་ཚད་མ་ཡིན་པས་ཁྱབ་བོ། །
(གཉིས) གཞན་ལས་ངེས་ཀྱི་ཚད་མ་བཤད་པ།
རང་གི་གཞལ་བྱའི་ཡུལ་སྟེང་ན་དོན་མ་གྲུབ་ན་རང་ཉིད་མི་འབྱུང་་་་
བའི་འབྲེལ་བ་ལ་ངེས་པ་གཞན་སྟོབས་ཀྱིས་འདྲེན་པར་བྱེད་པའི་ཚད་མ།
གཞན་ལས་ངེས་ཀྱི་ཚད་མའི་མཚན་ཉིད། མཚན་གཞི་ནི་ཨུཏྤལ་ངོ་མི་ཤེས་
པའི་གང་ཟག་གི་རྒྱུད་ཀྱི་ཨུཏྤལ་འཛིན་པའི་མིག་གི་མངོན་སུམ་ལྟ་བུ་ཡིན་
༡??



ཏེ། དེ་འདྲའི་མིག་གི་མངོན་སུམ་དེས་རང་གི་མཐོང་བྱའི་ཨུཏྤལ་གྱི་
གཟུགས་སྔོན་པོ་དེ་གསར་དུ་རྟོགས་པའི་ཚད་མ་ཡིན་ཕྱིར་ཨུཏྤལ་གྱི་་་་་་་
གཟུགས་སྔོན་པོ་ངེས་པའི་ངེས་ཤེས་འདྲེན་ནུས་ཀྱང་། མིག་གི་མངོན་སུམ་
དེས་སྔོན་པོ་དེ་ཨུཏྤལ་ཡིན་པ་མ་རྟོགས་པས་ན། ཨུཏྤལ་ངེས་པའི་ངེས་ཤེས་
འདྲེན་མི་ནུས། རང་གི་གཞལ་བྱའི་ཡུལ་སྟེང་དུ་ཨུཏྤལ་དེ་མ་གྲུབ་ན་རང་
ཉིད་མི་འབྱུང་བའི་འབྲེལ་བ་དེ་ཡང་ཤུགས་ལ་མ་རྟོགས་པས་དེ་འདྲའི་་་་་
འབྲེལ་བ་ལ་ངེས་པ་རང་སྟོབས་ཀྱིས་འདྲེན་མི་ནུས་ལ། དེ་འདྲའི་མིག་གི་
མངོན་སུམ་དེས་སྔོན་པོ་དེ་ཅི་ཞིག་ཡིན་སྙམ་པའི་ཐེ་ཚོམ་དྲངས་ནས་དེ་་་་་་
ཤེས་བྱེད་ཀྱི་ཐབས་ལ་བརྩོན་ནས་སྔར་གྱི་སྔོན་པོ་རྟོགས་པའི་མིག་ཤེས་ཚད་
མ་ལས་གཞན་པའི་ཨུཏྤལ་ཡིན་པར་གསར་དུ་རྟོགས་པའི་ཚད་མ་སྐྱེ་བར་བྱ།
ཚད་མ་དེས་སྔར་གྱི་མིག་གི་མངོན་སུམ་དེ་རང་གི་གཞལ་བྱའི་ཡུལ་སྟེང་དུ་
ཨུཏྤལ་དེ་གྲུབ་པ་མེད་ན་རང་ཉིད་མི་འབྱུང་བའི་འབྲེལ་བ་ངེས་པའི་ངེས་་་་
ཤེས་འདྲེན་པར་བྱེད་དགོས་པའི་ཕྱིར་རོ། །གཞན་ལས་ངེས་ཀྱི་ཚད་མ་ལ་
དབྱེ་ན། མངོན་སུམ་ལས་དང་པོ་བ་དང་། མངོན་སུམ་ཡིད་མ་གཏད་དང་།
འཁྲུལ་རྒྱུ་ཅན་དང་གསུམ་ཡོད་དེ། ཚད་མ་རིགས་གཏེར་ལས། དང་པོ་བ་
དང་ཡིད་མ་གཏད། །འཁྲུལ་རྒྱུ་ཅན་རྣམས་གཞན་ལས་ངེས། །ཞེས་གསུངས་
པའི་ཕྱིར། དང་པོ་ནི། ཨུཏྤལ་ངོ་མི་ཤེས་པའི་གང་ཟག་གི་རྒྱུད་ཀྱི་ཨུཏྤལ་
འཛིན་པའི་དབང་མངོན་ལྟ་བུ་སྟེ། ཨུཏྤལ་ངོ་མི་ཤེས་པའི་གང་ཟག་གི་
མངོན་སུམ་དེས་ཨུཏྤལ་མཐོང་ཡང་ཨུཏྤལ་ཡིན་པ་མི་ཤེས་པས་ན་མངོན་་་་་
238



སུམ་ལས་དང་པོ་བ་ཡིན་ནོ། །གཉིས་པ་ནི། ཡིད་གཟུགས་མཛེས་པ་ལ་
ཆགས་པའི་དུས་ཀྱི་སྒྲ་འཛིན་དབང་མངོན་ལྟ་བུ་སྟེ། དེས་སྒྲ་མངོན་སུམ་དུ་
གསར་དུ་རྟོགས་ཕྱིར་ཚད་མ་ཡིན་ཡང་སྒྲ་ལ་ཡིད་མ་གཏད་པས། ཆུ་སྒྲ་དང་
རླུང་སྒྲ་སོགས་ཅི་ཞིག་གི་སྒྲ་ཡིན་པ་མ་རྟོགས་པའི་ཕྱིར། དེས་ན་མངོན་སུམ་
ཡིད་མ་གཏད་ལ་སྣང་ལ་མ་ངེས་པ་གཅིག་དང་གསར་རྟོགས་ཀྱི་ཚད་མ་་་་་
གཉིས་ཡོད་དོ། །གསུམ་པ་ནི། རྒྱང་རིང་བོ་ནས་མེའི་ཁ་དོག་མཐོང་བ་ལ་དེ་
མེའི་ཁ་དོག་གམ་དངོས་པོ་གཞན་ཞིག་གི་ཁ་དོག་ཡིན་སྙམ་པའི་ཐེ་ཚོམ་་་་་
འདྲེན་པའི་མངོན་སུམ་ལྟ་བུ་སྟེ། དེ་ནི་མེའི་ཁ་དོག་མངོན་སུམ་དུ་གསར་དུ་
རྟོགས་ཕྱིར་ཚད་མ་ཡིན་ཡང་འཁྲུལ་རྒྱུ་རྒྱང་རིང་བོའི་རྒྱུ་ལས་མེ་མ་རྟོགས་་་་
པའི་མངོན་སུམ་ཡིན་ནོ། །
གཞན་ལས་ངེས་ཀྱི་ཚད་མ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་་་་་་་
གསུམ་ཡོད་དེ། སྣང་བ་རང་ལས་ངེས་ཤིང་བདེན་པ་གཞན་ལས་ངེས་དང་།
སྤྱི་རང་ལས་ངེས་ཤིང་ཁྱད་པར་གཞན་ལས་ངེས་པ་དང་། ཡོད་པ་རང་ལས་
ངེས་ཤིང་བད་ག་ཉིད་ཀྱི་སྤྱི་དང་ཁྱད་པར་གཞན་ལས་ངེས་པ་དང་གསུམ་་་་་
ཡོད་པར་སློབ་དཔོན་ཆོས་མཆོག་གིས་འཐད་ལྡན་ལས་གསུངས། མཚན་
གཞི་རིམ་པ་ལྟར། དང་པོ་ནི། དོན་ལ་ཨུཏྤལ་ཡིན་པ་ལ་རྒྱང་རིང་བོ་ནས་ཁ་
དོག་ངེས་ཀྱང་ཨུཏྤལ་ཡིན་མིན་ཐེ་ཚོམ་ཟ་དུས་ཀྱི་མིག་ཤེས་ལྟ་བུ་ཡིན་ཏེ།
རང་གིས་སྣང་བའི་ཡུལ་སྔོན་པོ་ཙམ་ངེས་ཀྱང་སྔོན་པོ་དེ་གང་གི་སྔོན་པོ་་་་་
ཡིན་པའི་གཞིའི་དོན་གྱི་མཐར་ཐུག་གི་བདེན་པ་དངོས་གནས་པ་དེ་ཚད་མ་
239



གཞན་ལ་བརྟེན་ནས་ངེས་དགོས་ཀྱི་ཚད་མ་ཡིན་པའི་ཕྱིར་རོ། །གཉིས་པ་ནི།
དོན་ལ་ཤ་བ་ཡིན་པ་ལ་རྒྱང་རིང་བོ་ནས་ཡལ་འདབ་ཅན་དུ་ངེས་ཀྱང་།
གང་གི་ཡལ་འདབ་ཡིན་གཞིའི་ཤིང་དེ་ཤ་བ་ཡིན་ནམ་ཙན་དན་ཡིན་སྙམ་
དུ་ཐེ་ཚོམ་ཟ་དུས་ཀྱི་མིག་ཤེས་ལྟ་བུ་སྟེ། དེས་ཤིང་ཡིན་པའི་སྤྱི་ཙམ་ངེས་
ཤིང་། ཤིང་གི་བྱེ་བྲག་གི་ཁྱད་པར་ཤ་བ་ཡིན་པ་དེ་ཚད་མ་གཞན་ལ་བརྟེན་
ནས་ངེས་དགོས་ཀྱི་ཚད་མ་ཡིན་པའི་ཕྱིར་རོ། །གསུམ་པ་ནི། རྒྱང་རིང་བོ་
ནས་འོད་དམར་པོ་ངེས་ཤིང་། མར་མེ་དང་ནོར་བུ་སོགས་གང་གི་འོད་ཡིན་
སྙམ་དུ་ཐེ་ཚོམ་ཟ་དུས་ཀྱི་མིག་ཤེས་ལྟ་བུ་ཡིན་ཏེ། འོད་ཡོད་པ་ཙམ་ངེས་
ཀྱང་། མར་མེའི་འོད་ལྟ་བུའི་སྤྱི་དང་མར་མེའི་འོད་ཀྱི་བྱེ་བྲག་མར་དཀར་
གྱི་འོད་ལྟ་བུའི་ཁྱད་པར་གཉིས་ནི་ཚད་མ་གཞན་ལ་བརྟེན་ནས་ངེས་དགོས་
ཀྱི་ཚད་མ་ཡིན་པའི་ཕྱིར་རོ། །ཁོ་བོས་སྔོན་པོ་མཐོང་ངམ་མ་མཐོང་སྙམ་
པའི་ཐེ་ཚོམ་འདྲེན་པར་བྱེད་པའི་སྔོན་འཛིན་དབང་མངོན་ལྟ་བུ་ནི་གཞན་
ལས་ངེས་ཀྱི་ཚད་མར་འདུས་ཡོད་ཀྱང་། གཞན་ལས་ངེས་ཀྱི་ཚད་མ་དངོས་
གནས་པ་མ་ཡིན་པར། བཏགས་པ་བ་ཡིན་པའི་ཕྱིར་རོ། །
གཞན་ལས་ངེས་ཀྱི་ཚད་མ་ཡིན་ན་མངོན་སུམ་ཚད་མ་ཡིན་པས་ཁྱབ་
སྟེ། རྫས་སྤྱི་ཉིས་འགོད་ཆོད་ན་ཚད་མ་ལ་མངོན་རྗེས་ཚད་མ་གཉིས་སུ་ངེས་
པ་གང་ཞིག རྗེས་དཔག་ཚད་མ་ཡིན་ན་རང་ལས་ངེས་ཀྱི་ཚད་མ་ཡིན་པས་
ཁྱབ་པའི་ཕྱིར། མངོན་སུམ་ཚད་མ་ཡིན་ན་གཞན་ལས་ངེས་ཀྱི་ཚད་མ་ཡིན་
པས་མ་ཁྱབ་སྟེ། རང་ལས་ངེས་ཀྱི་མངོན་སུམ་ཚད་མ་དུ་མ་ཡོད་པའི་ཕྱིར།
240



དེར་ཐལ། རྣལ་འབྱོར་མངོན་སུམ་དང་རང་རིག་མངོན་སུམ་དུ་གྱུར་པའི་
ཚད་མ་སོགས་རང་ལས་ངེས་ཀྱི་མངོན་སུམ་ཚད་མ་ཡིན་པའི་ཕྱིར།
(གསུམ་པ)ཚད་འབྲས་ཀྱི་རྣམ་བཞག་མདོར་བསྟན་པ།
ཚད་མའི་འབྲས་བུ་ཞེས་བྱ་བ་ལ་གཉིས་ཡོད་དེ། ཚད་མའི་འབྲས་བུ་
ལ་ཆོད་པའི་འབྲས་བུ་དང་མ་ཆོད་པའི་འབྲས་བུ་གཉིས་སོ། །
ཚད་མའི་འབྲས་བུ་ལ་ཆོད་པའི་འབྲས་བུ་ནི་རྒྱུ་ཚད་མ་དང་ཚད་མའི་
འབྲས་བུ་གཉིས་ཀྱི་བར་དུ་བྱེད་པ་སྟེ་རྒྱུ་གཞན་གྱིས་བར་ཆོད་པའི་འབྲས་
བུ་དེ་ཡིན་ནོ། །རྣམ་འགྲེལ་ལས། བླང་དང་དོར་བྱའི་དངོས་པ་ཡི། །འཇུག་
ལ་དེ་གཙོ་ཡིན་ཕྱིར་དང་། །ཞེས་དང་། སྡེ་བདུན་རྒྱན་ལས། ཚད་མའི་
འབྲས་བུ་བྱེད་པ་གཞན་གྱིས་བར་ཆོད་པ་ནི་གང་ཞེ་ན། དེ་ཡང་གཙོ་བོར་
སྐྱེས་བུའི་དོན་མངོན་མཐོ་དང་ངེས་ལེགས་ཀྱིས་བསྡུས་པ་རྣམས་དང་།
བདེན་བཞི་བླང་དོར་ཐབས་དང་བཅས་པ་རྟོགས་ནས་དེ་དག་ལ་འཇུག་་་་
ལྡོག་བྱེད་པའོ་ཞེས་གསུངས་པའི་ཕྱིར། དེ་ཡང་ཡིན་ཏེ། ཚད་འབྲས་དེ་ནི་
ཚད་མས་བླང་དོར་གྱི་གནས་རྣམས་ལ་མ་ནོར་བར་ཤེས་པ་ལ་བརྟེན་ནས་་་
བླང་དོར་ཕྱིན་ཅི་མ་ལོག་པར་བྱས་པ་ལས་མི་འདོད་པ་ངན་སོང་གི་རྒྱུ་་་་་་
འབྲས་སྤངས་ནས་ཐོབ་པའི་མངོན་མཐོ་དང་། འཁོར་བའི་རྒྱུ་འབྲས་སྤངས་
ནས་ཐོབ་པའི་ངེས་ལེགས་གཉིས་པ་དེ་ཡིན་ཏེ། བླང་དོར་མ་ནོར་བའི་ཚད་
མ་ལ་བརྟེན་ནས་བླང་དོར་བྱས་པའི་འབྲས་བུ་གནས་སྐབས་དང་མཐར་་་་་
ཐུག་ཡིན་པའི་ཕྱིར་རོ། །
241



ཚད་མའི་འབྲས་བུ་ལ་མ་ཆོད་པའི་འབྲས་བུ་ནི། རྒྱུ་ཚད་མ་དང་བར་
དུ་བྱེད་པ་གཞན་གྱིས་མ་ཆོད་པའི་འབྲས་བུ་སྟེ། དེ་ལའང་། ཚད་མ་རང་
ལས་དོན་གཞན་དུ་གྱུར་པའི་མ་ཆོད་པའི་འབྲས་བུ་དང་། རྒྱུ་ཚད་མ་རང་
གི་བདག་ཉིད་དུ་གྱུར་པའི་མ་ཆོད་པའི་འབྲས་བུ་གཉིས་ཡོད་དོ། །དང་པོ་
ནི། བུམ་འཛིན་མངོན་སུམ་ཚད་མས་དངོས་སུ་དྲངས་པའི་བུམ་པ་ངེས་
པའི་ངེས་ཤེས་དང་། སྒྲ་མི་རྟག་རྟོགས་ཀྱི་རྗེས་དཔག་ཚད་མས་དངོས་སུ་
དྲངས་པའི་སྒྲ་མི་རྟག་པ་ངེས་པའི་ངེས་ཤེས་ལྟ་བུ་ཡིན་ཏེ། དེ་ཚད་མའི་
དངོས་འབྲས་ཡིན་པ་གང་ཞིག རྒྱུ་ཚད་མ་ལས་དོན་གཞན་ཡིན་པའི་ཕྱིར།
གཉིས་པ་ནི། བུམ་འཛིན་མངོན་སུམ་ཚད་མས་བུམ་པ་རྟོགས་པའི་ཆ་དང་།
སྒྲ་མི་རྟག་རྟོགས་ཀྱི་རྗེས་དཔག་ཚད་མས་སྒྲ་མི་རྟག་པ་རྟོགས་པའི་ཆ་ལ་་་་་་
སོགས་པ་ཚད་མ་རང་ཉིད་ཀྱིས་གཞལ་བྱ་རྟོགས་པའི་ཆ་ལྟ་བུ་དེ་ཡིན་ཏེ།
ཚད་མ་རང་གིས་གཞལ་བྱ་རྟོགས་པའི་ཆ་དེ་ཚད་མ་དང་བདག་ཉིད་གཅིག་
ཡིན་པ་གང་ཞིག དེ་ཚད་མས་བསྐྱེད་པའི་འབྲས་བུ་མ་ཡིན་ཡང་། ཚད་
མས་རྣམ་པར་གཞག་བྱའི་འབྲས་བུ་ཡིན་ཞིང་། དེ་དང་ཚད་མ་གཉིས་ཀྱི་
བར་དུ་བྱེད་པ་གཞན་གྱིས་བར་མ་ཆོད་པའི་ཕྱིར་རོ། །དེས་ན་དེ་ནི་ཚད་
མའི་འབྲས་བུ་མ་ཡིན་ཡང་། ཚད་མ་རང་ཉིད་ཀྱིས་རྣམ་པར་གཞག་བྱའི་
འབྲས་བུ་ཡིན་པས་ན་འབྲས་བུ་ཞེས་བཤད་པ་ཡིན་ནོ། །
ཚད་མ་རང་གི་བདམག་ཉིད་དུ་གྱུར་པའི་རྣམ་པར་གཞག་བྱའི་འབྲས་
བུ་འདི་ལ། མངོན་སུམ་གྱི་དབང་དུ་བྱས་པའི་ཚད་འབྲས་དང་རྗེས་དཔག་
242



གི་དབང་དུ་བྱས་པའི་ཚད་འབྲས་གཉིས་ཡོད་པ་ལས། འདིར་སྐབས་སུ་
བབ་པ་ནི་མངོན་སུམ་གྱི་དབང་དུ་བྱས་པའི་ཚད་འབྲས་ལ་འབྲས་རྟོགས་་་་་
དང་པོ་གཞན་རིག་གི་ཚད་འབྲས་དང་། འབྲས་རྟོགས་གཉིས་པ་རང་རིག་
གི་ཚད་འབྲས་དང་། འབྲས་རྟོགས་གསུམ་པ་མདོ་སྡེ་བའི་ཐུན་མོང་མ་ཡིན་
པའི་ལུགས་ཀྱི་ཚད་འབྲས་དང་གསུམ་ཡོད་དེ། འབྲས་རྟོགས་དང་པོ་ནི། །
ཡུལ་སྔོན་པོ་ནི་གཞལ་བྱ་དང་། སྔོན་པོའི་རྣམ་པ་ཤར་པའི་སྒོ་ནས་སྔོན་པོ་
ལ་གསར་དུ་མི་བསླུ་བའི་ཤེས་པ་ནི་རྒྱུ་ཚད་མ། ཚད་མ་དེས་སྔོན་པོ་རྟོགས་
པ་ནི་འབྲས་རྟོགས་དང་པོ་གཞན་རིག་གི་ཚད་འབྲས་ཡིན་ནོ། །མདོར་ན།
སྔོན་པོ་གཞལ་བྱ། དེ་ལ་མི་བསླུ་བའི་ཤེས་པ་ཚད་མ། སྔོན་པོ་རྟོགས་པ་ནི་
འབྲས་བུ་ཡིན་ཞེས་བྱའོ། །འབྲས་རྟོགས་གཉིས་པ་རང་རིག་གི་ཚད་འབྲས་
ནི། རང་གི་བདག་ཉིད་དུ་གྱུར་པའི་གཞན་རིག་གམ་གཟུང་རྣམ་གྱི་ཤེས་པ་
གཞལ་བྱ། དེ་ལ་སྒྲོ་འདོགས་གསར་དུ་གཅོད་པའི་འཛིན་རྣམ་ཚད་མ། རང་
རིག་འབྲས་བུ་ཡིན་ཏེ། གཟུང་རྣམ་གྱི་རྣམ་པ་དེ་སེམས་གང་རུང་གི་ངོ་བོར་
མྱོང་བའི་རང་རིག་དེ་འཛིན་རྣམ་ཚད་མའི་འབྲས་བུ་ཡིན་ནོ། །ཚད་འབྲས་
འདི་གཉིས་ནི་མདོ་སེམས་གཉིས་ཀྱི་ཐུན་མོང་གི་ལུགས་ཡིན་ལ། འབྲས་
རྟོགས་གསུམ་པ་མདོ་སྡེ་པའི་ཐུན་མོང་མ་ཡིན་པའི་ལུགས་ཀྱི་ཚད་འབྲས་ནི།
ཕྱི་དོན་གྱི་གཟུགས་གཞལ་བྱ། གཟུགས་དེ་ལ་རང་ཡུལ་གྱི་རྣམ་པ་ཤར་བའི་
སྒོ་ནས་གསར་དུ་མི་བསླུ་བའི་ཤེས་པ་ཚད་མ། ཚད་མ་རང་ཉིད་གཟུགས་ཀྱི་
རྣམ་པར་ཤར་བའི་སྒོ་ནས་རང་གི་བདག་ཉིད་དུ་མ་གྱུར་པའི་གཟུགས་་་་་
243



རྟོགས་པ་ཚད་འབྲས་ཡིན་ཞེས་པའོ། །འབྲས་རྟོགས་གསུམ་པ་འདི་ལ་ནི།
མཁས་གྲུབ་ཐམས་ཅད་མཁྱེན་པས་འབྲས་རྟོགས་ལ་གཉིས་ལས་འབྲས་་་་་་་
རྟོགས་གསུམ་པ་མི་བཞེད་པ་དང་རྒྱལ་ཚབ་རྗེ་ནི་གཞུང་དེ་དེ་ལྟར་ཡིན་་་་་
ཡང་མདོ་སྡེ་བའི་ཐུན་མོང་མ་ཡིན་པའི་འབྲས་རྟོགས་དེ་ཤུགས་ལ་བསྟན་་་་་
པར་བཞེད་དོ། །
གཉིས་པ། ཚད་མིན་གྱི་ཤེས་པ་བཤད་པ།
གསར་དུ་མི་བསླུ་བ་མ་ཡིན་པའི་རིག་པ། ཚད་མིན་གྱི་ཤེས་པའི་
མཚན་ཉིད། མཚན་གཞི་ནི། སྒྲ་མི་རྟག་པའི་དཔྱད་ཤེས་དང་། སྒྲ་རྟག་
འཛིན་རྟོག་པ་ལྟ་བུའོ། །མཚན་ཉིད་ཀྱི་སྒྲ་བཤད་ནི། དཔྱད་ཤེས་ལྟ་བུ་རང་
གི་ཡུལ་ལ་ངེས་ཐག་ཆོད་པས་ཡུལ་དང་འཛིན་སྟངས་མི་བསླུ་བ་ཡིན་ཡང་།
རང་ཡུལ་གསར་དུ་རྟོགས་པ་མ་ཡིན་པས་གསར་དུ་མི་བསླུ་བ་མ་ཡིན་པ་་་་་
དང་། ཡིད་དཔྱོད་ལྟ་བུ་རང་ཡུལ་གསར་དུ་རྟོགས་པར་བྱེད་བཞིན་པ་ཡིན་
ཡང་འཛིན་སྟངས་མི་བསླུ་བ་མ་ཡིན་པས་གསར་དུ་མི་བསླུ་བ་མ་ཡིན་པའི་
རིག་པ་སྟེ། རང་ཡུལ་གསར་དུ་རྟོགས་པ་དང་མི་བསླུ་བ་གང་རུང་མ་ཡིན་
པའམ། ཁྱད་པར་དེ་གཉིས་ཀ་མི་ལྡན་པའི་རིག་པ་དེ་ཚད་མ་མ་ཡིན་པའི་
ཤེས་པ་ཡིན་ཞེས་པའོ། །
ཚད་མིན་གྱི་ཤེས་པ་ལ་དབྱེ་ན། དཔྱད་ཤེས་དང༌། ཡིད་དཔྱོད་དང་།
སྣང་ལ་མ་ངེས་པའི་བློ་དང་། ཐེ་ཚོམ་དང་། ལོག་ཤེས་ཏེ་ལྔ་ཡོད་དོ། །དེ་ལྔ་
244



ཆོས་ཅན། ཚད་མིན་གྱི་ཤེས་པ་ཡིན་ཏེ། དེ་དག་ཤེས་པ་ཡིན་པ་གང་ཞིག
གསར་དུ་མི་བསླུ་བ་མ་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ།
དཔྱད་ཤེས་མི་བསླུ་བ་ཡིན་ཡང་གསར་རྟོགས་ཀྱི་ཤེས་པ་མ་ཡིན། ཡིད་
དཔྱོད་རང་ཡུལ་བདེན་པ་ཞིག་གསར་དུ་རྟོགས་པ་ཡིན་ཡང་། ཡུལ་ལ་སྒྲོ་
འདོགས་མ་ཆོད་པས་འཛིན་སྟངས་འགྱུར་བའི་བསླུ་བའི་ཤེས་པ་ཡིན། སྣང་
ལ་མ་ངེས་པ་དེ་ཡུལ་མི་བསླུ་བ་གསར་བར་སྣང་བའི་བློ་ཡིན་ཡང་ཡུལ་མ་་་་་
རྟོགས་པས་འཛིན་སྟངས་འགྱུར་བའི་བསླུ་བའི་ཤེས་པ་ཡིན། ཐེ་ཚོམ་ནི་
ཡུལ་མ་རྟོགས་པས་བསླུ་བ་དང་། ལོག་ཤེས་ནི་ཡུལ་ཕྱིན་ཅི་ལོག་ཏུ་བཟུང་
ཕྱིར་བསླུ་བའི་ཤེས་པ་ཡིན་པའི་ཕྱིར་རོ། །དེ་ལྔ་བོའི་ངོ་བོ་དང་དབྱེ་བ་
སོགས་བློ་རིག་བདུན་དུ་དབྱེ་བའི་སྐབས་སུ་འཆད་པར་བྱའོ། །
ས་བཅད་བཞི་བ། རྟོགས་པའི་བློ་དང་མ་རྟོགས་
པའི་བློ་གཉིས་བཤད་པ།
དང་པོ། རྟོགས་པའི་བློ་བཤད་པ།
བློ་དེའི་བྱེད་པ་ལ་བརྟེན་ནས་ཆོས་དེ་ལ་ངེས་པ་འདྲེན་ནུས་པ་དེ། བློ་
དེས་ཆོས་དེ་རྟོགས་པའི་མཚན་ཉིད། མཚན་གཞི་ནི། སྔོ་འཛིན་མིག་ཤེས་
ཀྱིས་སྔོན་པོ་རྟོགས་པ་དང་། སྒྲ་མི་རྟོགས་ཀྱི་བློས་སྒྲ་མི་རྟག་པ་རྟོགས་པ་ལྟ་
བུ། མཚན་ཉིད་ཀྱི་དོན་ནི། ཆོས་དེ་ལ་འཇུག་པའི་བློ་དེའི་བྱེད་པ་ལ་བརྟེན་
245



ནས་འཇུག་ཡུལ་གྱི་ཆོས་དེ་ལ་ངེས་པའི་བློ་འདྲེན་ནུས་པ་དེ། བློ་དེས་ཆོས་
དེ་རྟོགས་པའི་དོན་ཡིན་ནོ། །བློ་དེས་ཡུལ་དེ་རྟོགས་པ་ན་དངོས་ཤུགས་གང་
རུང་དུ་རང་གིས་ཇི་ལྟར་རྟོགས་པ་ལྟར་ལས་ལྡོག་ཕྱོགས་སུ་འཛིན་པའི་སྒྲོ་་་
འདོགས་རང་ཉིད་ཀྱིས་གཅོད་པ་ཡིན་ཏེ། དཔེར་ན། སྒྲ་མི་རྟག་རྟོགས་ཀྱི་
རྗེས་དཔག་གིས་སྒྲ་མི་རྟག་པར་རྟོགས་ཤིང་ངེས་པ་ན་རང་གིས་ངེས་པའི་་་
ཟློག་ཟླ་སྒྲ་རྟག་འཛིན་གྱི་སྒྲོ་འདོགས་དངོས་སུ་གཅོད་པ་དང་སྒྲ་རྟག་སྟོང་
མ་ཡིན་པར་འཛིན་པའི་སྒྲོ་འདོགས་ཤུགས་ལ་གཅོད་པ་ལྟ་བུའོ། །བློ་དེའི་
བྱེད་པ་ལ་བརྟེན་ནས་ཆོས་དེ་ལ་ངེས་པ་འདྲེན་ནུས་པའི་རིག་པ་དེ། ཆོས་
དེ་རྟོགས་པའི་བློའི་མཚན་ཉིད། མཚན་གཞི་ནི་བུམ་འཛིན་ཚད་མ་དང་།
བུམ་འཛིན་དཔྱད་ཤེས་ལྟ་བུ། གོང་གི་མཚན་ཉིད་དེ་གཉིས་གཞི་ལ་སྦྱར་ན།
བློ་དེའི་བྱེད་པ་ལ་བརྟེན་ནས་སྒྲ་མི་རྟག་པ་ལ་ངེས་པ་འདྲེན་ནུས་པ་དེ། བློ་
དེས་སྒྲ་མི་རྟག་པ་རྟོགས་པའི་མཚན་ཉིད། བློ་དེའི་བྱེད་པ་ལ་བརྟེན་ནས་སྒྲ་
མི་རྟག་པ་ལ་ངེས་པ་འདྲེན་ནུས་པའི་རིག་པ་དེ། སྒྲ་མི་རྟག་པ་རྟོགས་པའི་
བློའི་མཚན་ཉིད་ཡིན་ནོ། །
རྟོགས་པའི་བློ་ལ་དབྱེ་ན་དངོས་རྟོགས་དང་ཤུགས་རྟོགས་གཉིས་ཡོད།
(དང་པོ) དངོས་རྟོགས་བཤད་པ།
བློ་དེ་ལ་ཡུལ་དེའི་རྣམ་པ་ཤར་བའི་སྒོ་ནས་རྟོགས་པ་དེ། བློ་དེས་ཡུལ་
དེ་དངོས་སུ་རྟོགས་པའི མཚན་ཉིད། མཚན་གཞི་ནི་བུམ་འཛིན་དབང་
མངོན་གྱིས་བུམ་པ་རྟོགས་པ་དང་། སྒྲ་མི་རྟག་པ་དངོས་སུ་རྟོགས་པའི་རྗེས་
246



དཔག་གིས་སྒྲ་མི་རྟག་པ་རྟོགས་པ་ལྟ་བུའོ། །བློས་ཡུལ་དེ་དངོས་སུ་རྟོགས་
པ་ནི། བློ་དེ་ལ་ཡུལ་དེའི་རྣམ་པ་ཤར་བའི་སྒོ་ནས་ངེས་ཤིང་རྟོགས་པ་ཞེས་
པའོ། །ཡུལ་དེའི་རྣམ་པ་ཞེས་པ་ནི། དཔེར་ན། ཡུལ་བུམ་པའི་རྣམ་པ་ནི་
བུམ་འཛིན་ཤེས་པ་དེ་བུམ་པའི་རྣམ་པ་རུ་སྐྱེས་པ་དེ་ཡིན་ནོ། །དེ་ཡང་མདོ་
སྡེ་བ་སོགས་ཕྱི་དོན་དང་རྣམ་པ་གཉིས་ཀ་འདོད་པ་དག་གི་ལུགས་ལ། ཡུལ་
ལ་ཕར་ཁྱབ་པའི་བུམ་འཛིན་ཤེས་པ་དེ་ལ་དོན་གྱི་བུམ་པའི་དབྱིབས་དང་
ཁ་དོག་གིས་ཚུར་བུམ་པའི་དབྱིབས་དང་ཁ་དོག་གི་རྣམ་པ་གཏད་པ་སྟེ་་་་་་
དབྱིབས་དང་ཁ་དོག་གི་རྣམ་པར་སྐྱེ་བའི་གཞི་བྱས་པའི་རྐྱེན་གྱིས་བུམ་་་་་
འཛིན་ཤེས་པ་བུམ་པའི་རྣམ་པ་རུ་སྐྱེས་པ་ཡིན་ནོ། །སེམས་ཙམ་པའི་ལུགས་
ལ། བུམ་འཛིན་ཤེས་པ་བུམ་པའི་རྣམ་པར་སྐྱེས་པ་དེ་བུམ་པ་ལ་གོམས་པའི་
བག་ཆགས་ཀྱིས་བསྐྱེད་པ་ཡིན་གྱི། བུམ་པའི་རྣམ་པ་གཏོད་པའི་དབང་
གིས་བྱུང་བ་མ་ཡིན་པར་འདོད་ལ། ཤེས་པ་རྣམས་ཡུལ་གྱི་རྣམ་ལྡན་དུ་སྐྱེ་
བར་འདོད་པ་མདོ་སྡེ་བ་དང་འདྲའོ། །དངོས་མེད་འཛིན་པའི་ཤེས་པ་
ཐམས་ཅད་ཀྱང་ཡུལ་གྱི་རྣམ་པ་སྐྱེ་བ་ཡིན་ཞིང་། དེ་དོན་སྤྱི་དང་འདྲེས་ཏེ་
སྣང་བ་ཡིན་ལ། ཡུལ་དོན་སྤྱི་ལ་སོགས་པ་དེ་ཚུར་རྣམ་པ་གཏད་པའི་དབང་
གིས་ཤེས་པ་དེ་ཡུལ་གྱི་རྣམ་པར་སྐྱེས་པ་མ་ཡིན་ཏེ། དངོས་མེད་ཀྱི་ཆོས་
རྣམས་ནི་བློའི་དབང་གིས་ཕར་སྣང་དགོས་ཀྱི། བློ་ལ་ཚུར་རྣམ་པ་གཏོད་
པའི་དོན་བྱེད་ནུས་སུ་མེད་པའི་ཕྱིར་རོ། །མདོར་ན། གཞན་རིག་རྟོག་མེད་
རྣམས་ཀྱིས་ནི་རང་གི་ཡུལ་དེ་རང་དང་ཐ་དད་དུ་གསལ་བར་སྣང་ནས་་་་་་
247



རྟོགས་པ་དང་། རྟོག་བཅས་རྣམས་ཀྱིས་རང་ཡུལ་གྱི་དོན་སྤྱི་ཤར་ནས་
རྟོགས་པ་དེ་དངོས་རྟོགས་ཡིན་ཏེ། རྟོག་མེད་ཀྱིས་རང་ཡུལ་གསལ་བར་
སྣང་ནས་རྟོགས་ན་ཡུལ་དེའི་རྣམ་པ་ཤར་བའི་སྒོ་ནས་རྟོགས་པ་དང་། རྟོག་
པས་རང་ཡུལ་གྱི་དོན་སྤྱི་ཤར་ནས་རྟོགས་ན་དེས་ཀྱང་རང་ཡུལ་གྱི་རྣམ་པ་
ཤར་ནས་རྟོགས་པ་ཡིན་ཏེ། རང་ཡུལ་སྣང་བའི་རྣམ་མེད་ཀྱི་ཤེས་པ་མེད་
པའི་ཕྱིར་རོ། །དངོས་སུ་རྟོགས་པ་ལ་མངོན་སུམ་དུ་རྟོགས་པས་མ་ཁྱབ་སྟེ།
སྒྲ་མི་རྟག་པར་རྟོགས་པའི་རྟོག་པ་ཡོད་པའི་ཕྱིར་ཏེ། དེ་དངོས་སུ་རྟོགས་
པའི་རྗེས་དཔག་ཡོད་པའི་ཕྱིར། ཡུལ་དེའི་རྣམ་པ་ཤར་བའི་སྒོ་ནས་རྟོགས་
པ་ནི་དངོས་སུ་རྟོགས་པ་ཡིན་ལ། བློ་དེ་ལ་ཡུལ་དེའི་རྣམ་པ་ཤར་ན་ཡུལ་དེ་
རྟོགས་པས་མ་ཁྱབ་སྟེ། སྣང་ལ་མ་ངེས་པའི་བློ་དང་སྒྲ་རྟག་འཛིན་རྟོག་པ་
སོགས་ལ་ཡུལ་དེའི་རྣམ་པ་ཤར་ཡང་ཡུལ་དེ་མ་རྟོགས་པའི་ཕྱིར་ཏེ། སྔ་མའི་
རྟོགས་བྱ་ཡོད་ཀྱང་ངེས་མ་ནུས་པས་མ་རྟོགས། ཕྱི་མ་རང་གི་ངེས་ངོར་རྟོག་
པ་ལྟར་སྣང་ཡང་རྟོགས་བྱ་མེད་པས་མ་རྟོགས་པ་ཡིན་པའི་ཕྱིར་རོ། །
(གཉིས་པ） ཤུགས་རྟོགས་བཤད་པ།
བློ་དེ་ལ་ཡུལ་དེའི་རྣམ་པ་མ་ཤར་ཡང་ཡུལ་གཞན་གྱི་རྣམ་པ་ཤར་བའི་
སྒོ་ནས་ཡུལ་དེ་ལའང་ངེས་པ་འདྲེན་ནུས་པ་དེ། བློ་དེས་ཡུལ་དེ་ཤུགས་ལ་
རྟོགས་པའི་མཚན་ཉིད། མཚན་གཞི་ནི། སྒྲ་མི་རྟག་རྟོགས་ཀྱི་རྗེས་དཔག་
གིས་སྒྲ་རྟག་སྟོང་ཤུགས་ལ་རྟོགས་པ་ལྟ་བུ། སྒྲ་མི་རྟག་རྟོགས་ཀྱི་རྗེས་དཔག་
གིས་སྒྲ་རྟག་སྟོང་རྟོགས་པ་དེ་ཤུགས་ལ་རྟོགས་པ་ཡིན་ཏེ། སྒྲ་མི་རྟག་རྟོགས་
248



ཀྱི་རྗེས་དཔག་ལ་རང་གི་འཇུག་ཡུལ་སྒྲ་རྟག་སྟོང་དེའི་རྣམ་པ་མ་ཤར་ཡང་
ཡུལ་གཞན་སྒྲ་མི་རྟག་པའི་རྣམ་པ་ཤར་བའི་སྒོ་ནས་སྒྲ་མི་རྟག་པ་དངོས་སུ་
རྟོགས་པའི་ཤུགས་ལ་སྒྲ་རྟག་སྟོང་ཡང་རྟོགས་ཕྱིར་རང་གི་འཇུག་ཡུལ་སྒྲ་་་་
རྟག་སྟོང་ལ་ཡང་ངེས་པ་འདྲེན་ནུས་པ་ཡིན་པའི་ཕྱིར་རོ། །དེ་ལ་སྒྲ་མི་རྟག་
རྟོགས་ཀྱི་རྗེས་དཔག་གིས་སྒྲ་མི་རྟག་པའི་རྣམ་པ་ཤར་བའི་སྒོ་ནས་སྒྲ་མི་་་་་
རྟག་པ་རྟོགས་པའི་རང་དུས་སུ་སྒྲ་རྟག་པ་དང་། སྒྲ་རྟག་འཛིན་དང་། སྒྲ་
རྟག་པས་མི་སྟོང་བ་དང་། སྒྲ་རྟག་སྟོང་མ་ཡིན་པར་འཛིན་པའི་སྒྲོ་འདོགས་
རྣམ་པར་བཅད་པ་ཡིན་ཏེ། དང་པོ་གཉིས་དངོས་སུ་དང་། ཕྱི་མ་གཉིས་
ཤུགས་ལ་བཅད་པའི་ཕྱིར། ཤུགས་རྟོགས་ཀྱི་བློ་ཡིན་ན་དངོས་རྟོགས་ཀྱི་བློ་
ཡིན་པས་ཁྱབ་སྟེ། སྒྲ་རྟག་སྟོང་ཤུགས་ལ་རྟོགས་པ་ནི་སྒྲ་མི་རྟག་པ་སོགས་
ཆོས་གཞན་ཞིག་དངོས་སུ་རྟོགས་པའི་ཤུགས་ལ་རྟོགས་དགོས་ཀྱི། དེ་མ་
ཡིན་པར་ཤུགས་ལ་རྟོགས་ཚུལ་མེད་པ་བཞིན་དུ་ཤུགས་རྟོགས་ཐམས་ཅད་
ཆོས་གཞན་ཞིག་དངོས་སུ་རྟོགས་པའི་ཤུགས་ལ་རྟོགས་དགོས་པའི་ཕྱིར་
རོ། །དངོས་རྟོགས་ཀྱི་བློ་ཡིན་ན་ཤུགས་རྟོགས་ཀྱི་བློ་ཡིན་པས་མ་ཁྱབ་སྟེ།
མེད་དགག་དངོས་སུ་རྟོགས་པའི་བློ་ཡིན་ན་ཤུགས་རྟོགས་ཀྱི་བློ་མ་ཡིན་པས་
ཁྱབ་པའི་ཕྱིར། དེར་ཐལ། མེད་དགག་དངོས་སུ་རྟོགས་པའི་བློའི་ཤུགས་ལ་
རྟོགས་བྱའི་ཆོས་མེད་པའི་ཕྱིར། དེར་ཐལ། ཤུགས་ལ་རྟོགས་བྱའི་ཆོས་ཡོད་
ན་དངོས་སུ་རྟོགས་བྱའི་ཆོས་དེས་ཤུགས་ལ་འཕངས་པ་ཞིག་ཡིན་དགོས་པ་
གང་ཞིག མེད་དགག་གིས་ཤུགས་ལ་འཕངས་པའི་སྒྲུབ་པ་དང་མ་ཡིན་
249



དགག་གི་ཆོས་གཅིག་ཀྱང་མེད་པའི་ཕྱིར་རོ། །མེད་དགག་རྟོགས་པའི་བློ་
ཡིན་ན་ཤུགས་རྟོགས་ཀྱི་བློ་མ་ཡིན་པས་མ་ཁྱབ་སྟེ། རྣམ་མཁྱེན་དང་རྣལ་
འབྱོར་མངོན་སུམ་རྣམས་མེད་དགག་རྟོགས་པའི་བློ་ཡིན་པ་གང་ཞིག།
ཤུགས་རྟོགས་ཀྱི་བློ་ཡིན་པའི་ཕྱིར། གཞན་ཡང་རང་རིག་ཡིན་ན་རང་ཡུལ་
རྟོགས་པ་ཡིན་པས་མ་ཁྱབ་སྟེ། སྣང་ལ་མ་ངེས་པའི་རང་རིག་ཡོད་པའི་ཕྱིར།
རང་ཡུལ་རྟོགས་པའི་རང་རིག་ཡིན་ན་རང་དང་བདག་ཉིད་གཅིག་པའི་་་་
གཟུང་རྣམ་དེ་དངོས་སུ་རྟོགས་པས་ཁྱབ་སྟེ། རང་རིག་དེ་རང་དང་བདག་
ཉིད་གཅིག་པའི་གཟུང་རྣམ་དེའི་རྣམ་པར་སྐྱེས་ནས་རང་ཡུལ་གྱི་གཟུང་་་་
རྣམ་རྟོགས་པ་མ་ཡིན་པའི་ཡུལ་རྟོགས་པའི་རང་རིག་མེད་པའི་ཕྱིར་རོ། །
རང་རིག་ལ་ཤུགས་རྟོགས་ཡོད་དེ། ཀ་བུམ་ལྟ་བུའི་འགལ་བའི་ཆོས་གཉིས་
འཛིན་པའི་གཞན་རིག་སྟེང་གི་རང་རིག་གིས་ཀ་བུམ་གཉིས་ཐ་དད་ཡིན་པ་
དེ་ཀ་བུམ་འཛིན་པའི་བློ་དེ་དངོས་སུ་རྟོགས་པའི་ཤུགས་ལ་རྟོགས་པ་ལ་་་་་་
སོགས་པ་རང་རིག་ལ་ཤུགས་རྟོགས་དུ་མ་ཡོད་པ་རང་རིག་ཁས་ལེན་པའི་་
གྲུབ་མཐའི་འདོད་པ་ཡིན་ནོ། །
（གསུམ་པ） དངོས་རྟོགས་དང་ཤུགས་རྟོགས་ཀྱི་དབྱེ་བ་བཤད་པ།
དངོས་རྟོགས་དང་ཤུགས་རྟོགས་ཀྱི་ཚུལ་ལ་དབྱེ་ན། ཚད་མས་དངོས་
རྟོགས་དང་ཤུགས་རྟོགས་ཀྱི་ཚུལ་དང་། ཚད་མིན་གྱིས་དངོས་རྟོགས་དང་
ཤུགས་རྟོགས་ཀྱི་ཚུལ་གཉིས་ཡོད། །
(1)ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ་ལ་གསུམ་ཡོད་
250



དེ། སྤྱིར་ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ། མངོན་སུམ་
ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ། རྗེས་དཔག་ཚད་མས་
དངོས་རྟོགས་དང་ཤུགས་རྟོགས་ཀྱི་ཚུལ་དང་གསུམ་ཡོད་དོ། །
སྤྱིར་ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ་ནི། ཚད་མ་
དེས་ཡུལ་དེ་ལ་བློ་ཁ་ཕྱོགས་ཤིང་རྣམ་པ་ཤར་བའི་སྟོབས་ཀྱིས་རྗེས་སུ་བློ་་་་
གཞན་ལ་ལྟོས་མེད་དུ་ངེས་པ་རང་སྟོབས་ཀྱིས་འདྲེན་པ་དེ། ཚད་མ་དེས་
ཡུལ་དེ་དངོས་སུ་རྟོགས་པའི་མཚན་ཉིད། ཡུལ་དེ་ལ་བློ་ཁ་ཕྱོགས་པ་ནི་བློ་
དེས་ཡུལ་དེ་ལ་དམིགས་ནས་དེ་ཕྱོགས་སུ་གནས་པའི་དོན་ཏེ། དཔེར་ན།
བུམ་འཛིན་མིག་ཤེས་བུམ་པ་ལ་གནས་ཤིང་བུམ་པ་དམིགས་ཡུལ་དུ་བྱེད་པ་
ལྟ་བུའོ། །དེ་ལ་བློ་ཁ་མ་ཕྱོགས་པ་ནི་སྒྲ་མི་རྟག་པར་འཛིན་པའི་བློ་དེས་རང་
དུས་སུ་སྒྲ་རྟག་སྟོང་ལ་དམིགས་པ་དང་གནས་པར་མི་བྱེད་པ་ལྟ་བུའོ། །
ཚད་མས་ཡུལ་དངོས་སུ་རྟོགས་པ་ནི། དཔེར་ན་བུམ་འཛིན་ཚད་མ་དེས་
བུམ་པ་ལ་བློ་ཁ་ཕྱོགས་ནས་རང་ཉིད་བུམ་པའི་རྣམ་པར་སྐྱེས་ནས་བུམ་་་་་
པའི་རྣམ་པ་ཤར་བའི་སྒོ་ནས་བུམ་པ་རྟོགས་པའི་སྟོབས་ཀྱིས་རྗེས་སུ་བློ་་་་་
གཞན་ལ་ལྟོས་མེད་དུ་བུམ་པ་དེ་སླར་ཡང་ངེས་པའི་ངེས་པ་རང་སྟོབས་་་་་་
ཀྱིས་འདྲེན་ནུས་པ་དེ། བུམ་འཛིན་ཚད་མས་བུམ་པ་དངོས་སུ་རྟོགས་པའི་
དོན་ཡིན་ནོ། །ཚད་མ་དེ་ལ་ཡུལ་དེའི་རྣམ་པ་མ་ཤར་ཞིང་ཡུལ་དེ་ལ་བློ་ཁ་
མ་ཕྱོགས་ཀྱང་ཡུལ་གཞན་གྱི་རྣམ་པ་ཤར་བའི་སྒོ་ནས་ཡུལ་དེ་ལ་ངེས་པ་་་་་
འདྲེན་ནུས་པ་དེ། ཚད་མས་ཡུལ་དེ་ཤུགས་ལ་རྟོགས་པའི་མཚན་ཉིད།
251



མཚན་གཞི་ནི། སྒྲ་མི་རྟག་པ་རྟོགས་པའི་རྗེས་དཔག་གིས་སྒྲ་རྟག་སྟོང་
ཤུགས་ལ་རྟོགས་པ་ལྟ་བུ་ཡིན་ཏེ། སྒྲ་མི་རྟག་པ་རྟོགས་པའི་བློ་དེ་ཡུལ་སྒྲ་
རྟག་སྟོང་ལ་ད་ལྟ་བློ་ཁ་མ་ཕྱོགས་ཤིང་། དེའི་རྣམ་པའང་མ་ཤར་ཡང་།
རྗེས་དཔག་ཚད་མ་དེས་རང་གི་གཞལ་བྱ་སྒྲ་མི་རྟག་པ་དེ་དངོས་སུ་གཞལ་
ནས་དེ་ལ་སྒྲོ་འདོགས་ཀྱང་དངོས་སུ་བཅད་པའི་ཤུགས་ལ་སྒྲ་རྟག་སྟོང་ལ་་་་
ཡང་སྒྲོ་འདོགས་བཅད་ཚར་བས་ན། ཕྱིས་སུ་སྒྲ་རྟག་སྟོང་ཡིན་ནམ་སྙམ་དུ་
སྒྲ་རྟག་སྟོང་ལ་བློ་ཁ་ཕྱོགས་པ་ཙམ་གྱིས་ཚད་མ་གཞན་ལ་ལྟོས་མེད་དུ་སྒྲ་་་
རྟོག་སྟོང་ལ་ངེས་པ་རང་སྟོབས་ཀྱིས་འདྲེན་ནུས་པའི་ཕྱིར། དེ་ལ་ཀུན་
མཁྱེན་འཇམ་དབྱངས་བཞད་པས། ཡུལ་དེ་ལ་ད་ལྟ་བློ་ཁ་མ་ཕྱོགས་ཀྱང་།
ཚད་མ་དེས་རང་གི་གཞལ་བྱ་དངོས་སུ་འཇལ་སྟོབས་ཀྱིས་ཡུལ་དེ་ལ་
སྐབས་དང་མཐུན་པར་སྒྲོ་འདོགས་བཅད་ཚར་བས་ཕྱིས་བློ་ཁ་ཕྱོགས་ཙམ་
གྱིས་ཚད་མ་གཞན་ལ་ལྟོས་མེད་དུ་ངེས་པ་འདྲེན་པ་དེ། ཚད་མ་དེས་ཡུལ་
དེ་ཤུགས་རྟོགས་ཀྱི་དོན་ཡིན་ཞེས་གསུངས་སོ། །
མངོན་སུམ་ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ་ནི།
མངོན་སུམ་ཚད་མ་དེ་ལ་རང་གི་གཞལ་བྱ་དེའི་རྣམ་པ་ཤར་བའི་སྒོ་ནས་་་་་
གཞལ་བྱ་དེ་ལ་སྒྲོ་འདོགས་གཅོད་པ་དེ། མངོན་སུམ་གྱི་ཚད་མས་གཞལ་བྱ་
དངོས་སུ་རྟོགས་པའི་མཚན་ཉིད། མཚན་གཞི་ནི། སྔོ་འཛིན་མངོན་སུམ་
ཚད་མ་ལ་སྔོན་པོའི་རྣམ་པ་གསལ་བར་ཤར་ནས་སྔོན་པོ་རྟོགས་པ་ལྟ་བུ།།
མངོན་སུམ་གྱི་ཚད་མ་དེ་ལ་རང་གི་གཞལ་བྱ་དེའི་རྣམ་པ་དངོས་སུ་ཤར་་་་་
252



བའི་སྒོ་ནས་གཞལ་བྱ་དེ་ལ་དངོས་སུ་སྒྲོ་འདོགས་བཅད་སྟོབས་ཀྱིས་རང་ལ་
རྣམ་པ་མ་ཤར་བའི་ཆོས་གཞན་ལ་ཡང་སྒྲོ་འདོགས་གཅོད་པ་དེ། མངོན་
སུམ་གྱི་ཚད་མས་གཞལ་བྱ་ཤུགས་ལ་རྟོགས་པའི་མཚན་ཉིད། མཚན་གཞི་
ནི་བུམ་པས་དག་པའི་ས་ཕྱོགས་འཛིན་པའི་དབང་མངོན་གྱིས་བུམ་མེད་་་་་
ཤུགས་ལ་རྟོགས་པ་ལྟ་བུའོ། །
རྗེས་དཔག་ཚད་མས་དངོས་རྟོགས་དང་ཤུགས་རྟོགས་ཀྱི་ཚུལ་ནི།
རྗེས་དཔག་དེ་ལ་རང་གི་གཞལ་བྱའི་དོན་སྤྱི་ཤར་བའི་སྒོ་ནས་གཞལ་བྱ་དེ་
ལ་སྒྲོ་འདོགས་གཅོད་པ་དེ། རྗེས་དཔག་གིས་གཞལ་བྱ་དངོས་སུ་རྟོགས་
པའི་མཚན་ཉིད། མཚན་གཞི་ནི། སྒྲ་མི་རྟག་པ་རྟོགས་པའི་རྗེས་དཔག་
གིས་སྒྲ་མི་རྟག་པའི་དོན་སྤྱི་ཤར་བའི་སྒོ་ནས་སྒྲ་མི་རྟག་པ་རྟོགས་པ་ལྟ་བུ།
རྗེས་དཔག་དེ་ལ་རང་གི་གཞལ་བྱ་དེའི་དོན་སྤྱི་ཤར་བ་ལ་སྒྲོ་འདོགས་་་་་་་
བཅད་སྟོབས་ཀྱིས་རང་ལ་དོན་སྤྱི་མ་ཤར་བའི་ཆོས་གཞན་ལ་སྒྲོ་འདོགས་་་་་
གཅོད་པ་དེ། རྗེས་དཔག་གིས་གཞལ་བྱ་ཤུགས་ལ་རྟོགས་པའི་མཚན་ཉིད།
མཚན་གཞི་ནི། སྒྲ་མི་རྟག་པ་དངོས་སུ་རྟོགས་པའི་རྗེས་དཔག་གིས་སྒྲ་རྟག་
སྟོང་ཤུགས་ལ་རྟོགས་པ་ལྟ་བུའོ། །རྟོག་པ་དེ་ལ་ཆོས་དེའི་དོན་སྤྱི་ཤར་བ་ནི་
རྟོག་པ་དེ་ལ་ཆོས་དེའི་རྣམ་པ་ཤར་བའི་དོན་ཡིན་ནོ། །
（2) ཚད་མིན་གྱིས་དངོས་རྟོགས་དང་ཤུགས་རྟོགས་ཀྱི་ཚུལ་བཤད་
པ་ལ། རང་ཡུལ་ལ་སྒྲོ་འདོགས་གསར་དུ་མི་གཅོད་ཀྱང་རྣམ་པ་ཤར་བའི་སྒོ་
ནས་རྟོགས་པ་དེ། ཚད་མིན་གྱི་བློ་དེས་ཡུལ་དེ་དངོས་སུ་རྟོགས་པའི་མཚན་
253



4
，
，
ཉིད། མཚན་གཞི་ནི། ཡིད་དཔྱོད་ཀྱིས་སྒྲ་མི་རྟག་པ་རྟོགས་པ་དང་། དཔྱད་
ཤེས་ཀྱིས་སྒྲ་མི་རྟག་པ་རྟོགས་པ་ལྟ་བུའོ། །དེ་ཡང་ཡིན་ཏེ། ཡིད་དཔྱོད་ཀྱིས་
སྒྲ་མི་རྟག་པ་ལ་ཐེ་ཚོམ་གྱི་སྒྲོ་འདོགས་གཅོད་མི་ནུས་ལ་དཔྱད་ཤེས་ཀྱིས་་་་་
གསར་དུ་སྒྲ་མི་རྟག་པ་ལ་སྒྲོ་འདོགས་གཅོད་མི་དགོས་པས་དེ་གཉིས་ཀྱིས་་་་
རང་ཡུལ་སྒྲོ་འདོགས་གསར་དུ་མི་གཅོད་ཀྱང་སྒྲ་མི་རྟག་པའི་རྣམ་པ་ཤར་་་་
བའི་སྒོ་ནས་སྒྲ་མི་རྟག་པ་རྟོགས་པ་ཡིན་པའི་ཕྱིར་རོ། །རང་ཡུལ་ལ་སྒྲོ་
འདོགས་གསར་དུ་མི་གཅོད་ཅིང་རྣམ་པའང་མ་ཤར་བར་རྟོགས་པ་དེ་ཚད་
མིན་གྱི་བློ་དེས་ཡུལ་དེ་ཤུགས་ལ་རྟོགས་པའི་མཚན་ཉིད། མཚན་གཞི་ནི།
ཡིད་དཔྱོད་ཀྱིས་སྒྲ་མི་རྟག་པ་དངོས་སུ་རྟོགས་པའི་ཤུགས་ལ་སྒྲ་རྟག་པ་་་་་
མེད་པ་རྟོགས་པ་དང་། དཔྱད་ཤེས་ཀྱིས་སྒྲ་མི་རྟག་པ་དངོས་སུ་རྟོགས་པའི་
ཤུགས་ལ་སྒྲ་རྟག་མེད་རྟོགས་པ་ལྟ་བུ་ཡིན་ཏེ། ཡིད་དཔྱོད་ཀྱིས་སྒྲ་རྟག་མེད་
ཀྱི་སྒྲོ་འདོགས་ཤུགས་ལ་གཅོད་མི་ནུས་པ་དང་། དཔྱད་ཤེས་ཀྱིས་ཚད་མ་སྔ་
མས་བཅད་ཟིན་པས་སླར་གཅོད་མི་དགོས་པས་ན། དེ་གཉིས་ཀྱིས་སྒྲ་རྟག་
སྟོང་ལ་སྒྲོ་འདོགས་མི་གཅོད་པ་གང་ཞིག དེ་གཉིས་ལ་མི་རྟག་པའི་རྣམ་པ་
དངོས་སུ་ཤར་བའི་དུས་སུ་སྒྲ་རྟག་སྟོང་གི་རྣམ་པ་ཤར་མི་ནུས་པས་སྒྲ་རྟག་
མེད་ཀྱི་རྣམ་པ་མ་ཤར་ཡང་སྒྲ་རྟག་མེད་རྟོགས་པའི་ཕྱིར་རོ། །
ཚད་མིན་གྱིས་རྟོགས་པའི་བློ་ལ་དབྱེ་ན། དཔྱད་ཤེས་དང་ཡིད་དཔྱོད་
གཉིས་ཡོད་པ་གོང་དུ་བཤད་པ་ལྟར་རོ། །དཔྱད་ཤིས་ཡིན་ན་རྟོགས་པའི་བློ་
ཡིན་པས་ཁྱབ་སྟེ། དཔྱད་ཤེས་ཡིན་ན། ཚད་མས་རྟོགས་ཟིན་གྱི་དོན་སླར་



ཡང་རྟོགས་པ་ཡིན་པས་ཁྱབ་པའི་ཕྱིར༔ དེས་ན། བློ་དེས་ཡུལ་དེ་རྟོགས་ན་
ཡུལ་དེ་ལ་སྒྲོ་འདོགས་གཅོད་པས་མ་ཁྱབ་སྟེ། ཡིད་དཔྱོད་དང་དཔྱད་ཤེས་
གཉིས་ཀྱིས་ཡུལ་དེ་རྟོགས་ཀྱང་དེ་ལ་སྒྲོ་འདོགས་མི་གཅོད་པའི་ཕྱིར་རོ། །
ཡང་བློ་དེས་ཆོས་དེ་རང་དུས་སུ་རྟོགས་ན་རང་དུས་སུ་ངེས་པ་འདྲེན་ནུས་
པས་མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་གིས་རང་དུས་སུ་སྒྲ་རྟག་
སྟོང་རྟོགས་པ་གང་ཞིག དེས་རང་དུས་སུ་སྒྲ་རྟག་སྟོང་ལ་ངེས་པ་མི་འདྲེན་
པའི་ཕྱིར། དང་པོ་གྲུབ་སྟེ། དེས་དེ་ཤུགས་ལ་རྟོགས་པའི་ཕྱིར། གཉིས་པ་
གྲུབ་སྟེ། རྗེས་དཔག་དེས་རང་གི་ཕྱི་ལོགས་སུ་སྒྲ་རྟག་སྟོང་ངེས་པའི་ངེས་
ཤེས་འདྲེན་པའི་ཕྱིར། ཁྱབ་སྟེ། སྒྲ་མི་རྟག་པ་ངེས་པའི་རྟོག་པ་དང་སྒྲ་རྟག་
སྟོང་ངེས་པའི་རྟོག་པ་གཉིས་རྒྱུད་གཅིག་ལ་ཅིག་ཅར་སྐྱེ་བ་མེད་པའི་ཕྱིར་
ཏེ། རྣམ་འགྲེལ་ལས། རྟོག་གཉིས་ཅིག་ཅར་མཐོང་བ་མེད། །ཅེས་གསུངས་
པའི་ཕྱིར། །
གཉིས་པ། མ་རྟོགས་པའི་བློ་བཤད་པ།
རང་གི་གཞལ་བྱ་ལ་ངེས་པ་འདྲེན་མི་ནུས་པའི་རིག་པ་དེ། མ་རྟོགས་
པའི་བློའི་མཚན་ཉིད། མཚན་གཞི་ནི། སྣང་ལ་མ་ངེས་པའི་བློ་དང་གང་
ཟག་གི་བདག་འཛིན་ལྟ་བུ། མཚན་ཉིད་དེའི་སྒྲ་བཤད་ནི། སྒྲ་རྟག་འཛིན་
ལ་སོགས་པ་རང་གི་ཡུལ་མེད་པའི་ཤེས་པ་རྣམས་ཀྱི་གཞལ་བྱའི་གཙོ་བོ་་་་
མེད་ཀྱང་། སྒྲ་རྟག་པ་སོགས་ནི་གཞལ་བྱ་མིན་ཡང་སྒྲ་རྟག་འཛིན་གྱི་བློ་
255



རང་གི་གཞལ་བྱ་ཡིན་པར་བྱས་པ་ལྟ་བུ། མ་རྟོགས་པའི་བློ་རྣམས་ནི་རང་
གི་གཞལ་བྱ་ལ་དོན་མཐུན་གྱི་ངེས་པ་འདྲེན་མི་ནུས་པའི་རིག་པ་དེ་ཡིན་་་་་་
ཞེས་པའོ། །གང་ཟག་གི་བདག་འཛིན་ཆོས་ཅན། མ་རྟོགས་པའི་བློ་ཡིན་ཏེ།
རང་གི་གཞལ་བྱ་ལ་ངེས་པ་འདྲེན་མི་ནུས་པའི་བློ་ཡིན་པའི་ཕྱིར། དེར་ཐལ།
རང་གི་གཞལ་བྱ་གང་ཟག་གི་བདག་དང་རང་གི་དངོས་གཞལ་མ་ཡིན་པའི་
གང་ཟག་གི་བདག་ཡོད་པ་དང་གང་ཟག་སོགས་གང་ལ་ཡང་དེ་ཚུལ་བཞིན་
དུ་ངེས་ཤེས་འདྲེན་མི་ནུས་པའི་ཕྱིར། དེར་ཐལ། དེས་གང་ཟག་གི་བདག་
དང་། བདག་ཡོད་པར་ངེས་པ་འདྲེན་ཀྱང་དེ་གཉིས་གཞི་མ་གྲུབ་པས་དེ་
དོན་མཐུན་གྱི་ངེས་ཤེས་མིན་པ་དང་། གང་ཟག་གི་བདག་འཛིན་གྱི་
དམིགས་ཡུལ་གང་ཟག་དེ་ཡོད་ཀྱང་དེས་དེ་མ་རྟོགས་པས་ན་གང་ཟག་ཙམ་
ཡང་ངེས་པའི་ངེས་ཤེས་འདྲེན་མི་ནུས་པའི་ཕྱིར་རོ། །གཟུགས་མཛེས་པ་ལ་
ལྷག་པར་ཆགས་པའི་དུས་ཀྱི་སྒྲ་མ་རྟོགས་པའི་སྒྲ་འཛིན་དབང་མངོན་ཆོས་
ཅན། མ་རྟོགས་པའི་བློ་ཡིན་ཏེ། རང་གི་གཞལ་བྱ་ལ་ངེས་པ་འདྲེན་མི་ནུས་
པའི་རིག་པ་ཡིན་པའི་ཕྱིར། དེར་ཐལ། ཁྱོད་རང་གི་གཞལ་བྱ་ཡོད་པའི་བློ་
ཡིན་ཡང་ཁྱོད་ཀྱིས་རང་གི་གཞལ་བྱ་མ་རྟོགས་པས་ན་དེ་ལ་ངེས་པ་འདྲེན་
མི་ནུས་པའི་ཕྱིར་རོ། །
མ་རྟོགས་པའི་བློ་ལ་དབྱེ་ན་གསུམ་ཡོད་དེ། མ་རྟོགས་ལོག་རྟོག་ཐེ་
ཚོམ་དང་གསུམ་ཡོད་པའི་ཕྱིར། དང་པོ་ལ་དབྱེ་ན། སྣང་ལ་མ་ངེས་པའི་བློ་
དང་རྟོག་མེད་ལོག་ཤེས་གཉིས་ཡོད། གཟུགས་མཛེས་པ་ལ་ལྷག་པར་ཆགས་
256



པའི་དུས་ཀྱི་སྒྲ་འཛིན་དབང་མངོན་ལྟ་བུ་དང་པོ་དང་། དུང་སེར་སྣང་གི་
དབང་ཤེས་ལྟ་བུ་གཉིས་པའི་མཚན་གཞི་ཡིན། ལོག་རྟོག་ནི། སྒྲ་རྟག་འཛིན་
རྟོག་པ་དང༌། གང་ཟག་གི་བདག་འཛིན་ལྟ་བུ་རང་གི་གཞལ་བྱའམ་རྟོགས་
བྱ་མེད་པས་ཡུལ་མ་རྟོགས་ཀྱང་བསམ་ངོར་རྟོགས་པར་སྣང་བའི་རྟོག་པ་་་་
ལོག་ཤེས་ཐམས་ཅད་དོ། །ཐེ་ཚོམ་ནི། སྒྲ་རྟག་གམ་མི་རྟག་སྙམ་པའི་ཐེ་ཚོམ་
ལྟ་བུ་སྟེ། གཞལ་བྱའི་ཕྱོགས་གཅིག་སྒྲ་རྟག་པ་དེ་མེད་ཅིང་ཕྱོགས་གཅིག་སྒྲ་
མི་རྟག་པ་ཡོད་པ་དེ་མ་ངེས་པས་ན་སྒྲ་མི་རྟག་པ་ངེས་པའི་ངེས་ཤེས་འདྲེན་
མི་ནུས་པའི་ཕྱིར་རོ། །
ས་བཅད་ལྔ་བ། འཁྲུལ་ཤེས་དང་མ་འཁྲུལ་བའི་ཤེས་
པ་གཉིས་བཤད་པ།
དང་པོ། འཁྲུལ་ཤེས་བཤད་པ།
རང་གི་སྣང་ཡུལ་ལ་འཁྲུལ་བའི་རིག་པ། འཁྲུལ་ཤེས་ཀྱི་མཚན་ཉིད།
མཚན་གཞི་ནི་གངས་རི་སྔོན་པོར་སྣང་བའི་དབང་ཤེས་དང་། སྒྲ་རྟག་
འཛིན་རྟོག་པ་དང༌། སྒྲ་མི་རྟག་པར་འཛིན་པའི་རྟོག་པ་ལྟ་བུའོ། །འཁྲུལ་
ཤེས་ནི། རང་གི་འཛིན་སྟངས་ཀྱི་ཡུལ་ལ་འཁྲུལ་མ་འཁྲུལ་གང་ཡིན་ཡང་།
རང་གི་སྣང་ཡུལ་ལམ་གཟུང་ཡུལ་དེ་མེད་པ་ལ་ཡོད་པར་འཁྲུལ་བ་དང་མ་
ཡིན་པ་ལ་ཡིན་པར་སྣང་བའི་བློ་དེ་ཡིན་ནོ། །གངས་རི་སྔོན་པོར་སྣང་བའི་
257



དབང་ཤེས་ཆོས་ཅན། འཁྲུལ་ཤེས་ཡིན་ཏེ། རྟོག་མེད་ཀྱི་ཤེས་པ་རྣམས་ཀྱི་
སྣང་ཡུལ་དང་འཛིན་སྟངས་ཀྱི་ཡུལ་དོན་གཅིག་པས་ཁྱོད་ཀྱི་སྣང་ཡུལ་་་་་
ཁྱོད་ཀྱི་འཛིན་སྟངས་ཀྱི་ཡུལ་དུ་གྱུར་པའི་གངས་རི་སྔོན་པོ་དེ་ཡིན་པ་གང་
ཞིག གངས་རི་སྔོན་པོ་གཞི་མ་གྲུབ་ཀྱང་དེ་ཡོད་པར་འཁྲུལ་བའི་ཤེས་པ་
ཡིན་པའི་ཕྱིར། སྒྲ་རྟག་འཛིན་རྟོག་པ་ཆོས་ཅན། འཁྲུལ་ཤེས་ཡིན་ཏེ། རང་
གི་སྣང་ཡུལ་ལ་འཁྲུལ་བའི་རིག་པ་ཡིན་པའི་ཕྱིར། དེར་ཐལ། ཁྱོད་ཀྱི་སྣང་
ཡུལ་སྒྲ་རྟག་པའི་དོན་སྤྱི་དེ་སྒྲ་རྟག་པ་མ་ཡིན་ཡང་སྒྲ་རྟག་པ་ཡིན་པར་སྣང་
བའི་སྒོ་ནས་འཁྲུལ་བ་ཡིན་པའི་ཕྱིར། དེ་བཞིན་དུ་སྒྲ་མི་རྟག་པ་རྟོགས་པའི་
རྟོག་པ་དེ། སྒྲ་མི་རྟག་པའི་དོན་སྤྱི་སྒྲ་མི་རྟག་པ་མ་ཡིན་ཡང་སྒྲ་མི་རྟག་པ་
ཡིན་པར་སྣང་བའི་སྒོ་ནས་འཁྲུལ་བ་ཡིན་པའི་ཕྱིར། དེ་ལྟར་སྒྲ་མི་རྟག་པ་
རྟོགས་པའི་རྟོག་པ་ནི་རང་གི་འཛིན་སྟངས་ཀྱི་ཡུལ་སྒྲ་མི་རྟག་པ་ཡིན་ལ།
དེ་ནི་རང་གི་འཛིན་སྟངས་ལ་ཇི་ལྟར་བཟུང་བ་ལྟར་གྲུབ་པས་འཛིན་སྟངས་
ཀྱི་ཡུལ་ལ་མ་འཁྲུལ་ཡང་སྣང་ཡུལ་ལ་འཁྲུལ་བའི་སྒོ་ནས་འཁྲུལ་ཤེས་སུ་་་་་
འཇོག་པ་ཡིན། སྒྲ་རྟག་འཛིན་རྟོག་པའི་འཛིན་སྟངས་ཀྱི་ཡུལ་ནི་སྒྲ་རྟག་པ་
དེ་ཡིན་ལ། སྒྲ་རྟག་པ་གཞི་མ་གྲུབ་པས་དེ་འཛིན་སྟངས་ཀྱི་ཡུལ་ལ་འཁྲུལ་
བ་ཡིན་ཡང་། འཁྲུལ་ཤེས་ཀྱི་མཚན་ཉིད་ཀྱིས་འཛིན་སྟངས་ཀྱི་ཡུལ་ལ་
འཁྲུལ་བས་འཁྲུལ་ཤེས་སུ་འཇོག་པ་མ་ཡིན་པར་སྣང་ཡུལ་ལ་འཁྲུལ་བས་་་་་
འཁྲུལ་ཤེས་སུ་འཇོག་པ་ཡིན་ལ། འཛིན་སྟངས་ཀྱི་ཡུལ་ལ་འཁྲུལ་བས་ན་
ལོག་ཤེས་སུ་འཇོག་པ་ཡིན་ནོ། །
253



འཁྲུལ་ཤེས་ལ་དབྱེ་ན་རྟོག་མེད་འཁྲུལ་ཤེས་དང་། རྟོག་པ་འཁྲུལ་ཤེས་
གཉིས་ཡོད།
(གཅིག» རྟོག་མེད་འཁྲུལ་ཤེས་ནི། རང་གི་སྣང་ཡུལ་ལ་འཁྲུལ་བའི་
གསལ་སྣང་ཅན་གྱི་རིག་པ་དེ་རྟོག་མེད་འཁྲུལ་ཤེས་ཀྱི་མཚན་ཉིད། མདོ་སྡེ་
བའི་ལུགས་ལ། རྟོག་མེད་འཁྲུལ་ཤེས་དང་རྟོག་མེད་ལོག་ཤེས་གཉིས་དོན་
གཅིག སྡེ་བདུན་རྒྱན་ལས། རང་གི་དབང་པོ་བསླད་པའི་སྟོབས་ཀྱིས་རྣམ་
པ་གསལ་བར་སྣང་བའི་གཞན་རིག་གི་ཤེས་པ་དེ། རྟོག་མེད་ལོག་ཤེས་ཀྱི་
མཚན་ཉིད་དུ་བཞག མཚན་གཞི་ནི། གངས་རི་སྔོན་པོར་སྣང་བའི་དབང་
ཤེས་ལྟ་བུ།
རྟོག་མེད་ལོག་ཤེས་ཀྱི་དབྱེ་བ་ནི། སྡེ་བདུན་རྒྱན་ལས། རྟོག་མེད་ལོག་
ཤེས་ལ་དབྱེ་ན། མགལ་མེ་མྱུར་དུ་བསྐོར་བ་ལས་འཁོར་ལོར་སྣང་བའི་མིག་
ཤེས་ལྟ་བུ་དབྱིབས་ལ་འཁྲུལ་བ་དང༌། དུང་དཀར་པོ་སེར་པོར་སྣང་བའི་
མིག་ཤེས་ལྟ་བུ་ཁ་དོག་ལ་འཁྲུལ་བ་དང་། གྲུར་ཞུགས་སྟོབས་ཀྱིས་ལྗོན་ཤིང་
འགྲོ་བར་སྣང་བའི་མིག་ཤེས་ལྟ་བུ་བྱ་བ་ལ་འཁྲུལ་བ་དང་། ཟླ་བ་གཅིག་
གཉིས་སུ་འཁྲུལ་བའི་མིག་ཤེས་ལྟ་བུ་གྲངས་ལ་འཁྲུལ་བ་དང་། སྐྲ་ཤད་
འཛག་སྣང་གི་མིག་ཤེས་ལྟ་བུ་ངོ་བོ་ལ་འཁྲུལ་བ་དང་། ནམ་ཕྱེད་ན་ཉི་མ་
ཤར་བར་སྣང་བའི་རྨི་ལམ་གྱི་མིག་ཤེས་ལྟ་བུ་དུས་ལ་འཁྲུལ་བ་དང་། མྱ་
ངམ་གྱི་ཐང་དུ་རྒྱང་རིང་བོ་ནས་བལྟས་པའི་ཚེ་གོང་བུ་ཆུང་དུ་ཡང་ཆེན་་་་་་
པོར་སྣང་བའི་མིག་ཤེས་ལྟ་བུ་ཚད་ལ་འཁྲུལ་བའི་ཤེས་པ་རྣམས་སུ་ཡོད་
259



དོ། །ཞེས་གསུངས་ལ། འཁྲུལ་རྒྱུ་ལ་ལྟོས་ན་འཁྲུལ་ཚུལ་བཞི་ཡོད་དེ། འཁྲུལ་
རྒྱུ་རྟེན་ལ་ཡོད་པ་དང་། འཁྲུལ་རྒྱུ་གནས་ལ་ཡོད་པ། འཁྲུལ་རྒྱུ་ཡུལ་ལ་ཡོད་
པ། འཁྲུལ་རྒྱུ་དེ་མ་ཐག་གི་རྐྱེན་ལ་ཡོད་པ་དང་བཞི་ཡོད་པའི་ཕྱིར། དང་པོ་
ནི། མིག་རབ་རིབ་ཀྱིས་བསླད་པ་ལྟ་བུ་ཡིན་ཏེ། དེ་ལ་བརྟེན་ནས་ཟླ་གཅིག་
ཟླ་གཉིས་སུ་སྣང་བའི་དབང་ཤེས་སྐྱེས་པའི་ཕྱིར། གཉིས་པ་ནི། གྲུར་ཞུགས་
པ་ལྟ་བུ་ཡིན་ཏེ། དེ་ལ་བརྟེན་ནས་ལྗོན་ཤིང་འགྲོ་བར་སྣང་བའི་དབང་ཤེས་
སྐྱེས་པའི་ཕྱིར། གསུམ་པ་ནི། མགལ་མེ་མྱུར་དུ་བསྐོར་བ་ལྟ་བུ་ཡིན་ཏེ། དེ་
ལ་བརྟེན་ནས་མགལ་མེ་འཁོར་ལོར་སྣང་བའི་དབང་ཤེས་སྐྱེས་པའི་ཕྱིར།
བཞི་བ་ནི། ཡིད་ཞེ་སྡང་གིས་དཀྲུག་པ་ལྟ་བུ་ཡིན་ཏེ། དེ་ལ་བརྟེན་ནས་ས་
གཞི་དམར་པོར་སྣང་བའི་དབང་ཤེས་སྐྱེས་པའི་ཕྱིར་རོ། །
(གཉིས） རྟོག་པ་འཁྲུལ་ཤེས་ནི། རང་གི་སྣང་ཡུལ་ལ་འཁྲུལ་བའི་ཞེན་
རིག རྟོག་པ་འཁྲུལ་ཤེས་ཀྱི་མཚན་ཉིད། རྟོག་པ་འཁྲུལ་ཤེས་དང་རྟོག་པ་
གཉིས་དོན་གཅིག རྟོག་པ་ཡིན་ན་རྟོག་པ་འཁྲུལ་ཤེས་ཡིན་པས་ཁྱབ་སྟེ།
རྟོག་པ་ཡིན་ན་རང་གི་སྣང་ཡུལ་ལ་འཁྲུལ་བའི་ཞེན་རིག་ཡིན་པས་ཁྱབ་་་་་
པའི་ཕྱིར། རྟོག་པའི་ངོ་བོ་དང་དབྱེ་བ་སོགས་འོག་ཏུ་འཆད་པར་བྱའོ། །
དེ་ལ་མཐའ་ཅུང་ཟད་དཔྱད་ན། འཁྲུལ་ཤེས་ཡིན་ན་ལོག་ཤེས་ཡིན་
པས་མ་ཁྱབ་སྟེ། རྗེས་དཔག་ཚད་མ་དང་། ཡིད་དཔྱོད་སོགས་འཁྲུལ་ཤེས་
ཡིན་ཡང་ལོག་ཤེས་མ་ཡིན་པའི་ཕྱིར། འཁྲུལ་ཤེས་ཡིན་ན་ལོག་ཤེས་མ་ཡིན་
པས་མ་ཁྱབ་སྟེ། དུང་སེར་སྣང་གི་དབང་ཤེས་སོགས་རྟོག་མེད་ལོག་ཤེས་
260



ཐམས་ཅད་དང་སྒྲ་རྟག་འཛིན་རྟོག་པ་སོགས་རྟོག་པ་ལོག་ཤེས་ཐམས་ཅད་
འཁྲུལ་ཤེས་ཀྱང་ཡིན་ལོག་ཤེས་ཀྱང་ཡིན་པའི་ཕྱིར། ལོག་ཤེས་ཡིན་ན་
འཁྲུལ་ཤེས་ཡིན་པས་ཁྱབ་སྟེ། ལོག་ཤེས་ཡིན་ན་སྣང་ཡུལ་མ་འཁྲུལ་བ་མེད་
པའི་ཕྱིར། ཚད་མ་ཡིན་ན་འཁྲུལ་ཤེས་མ་ཡིན་པས་མ་ཁྱབ་སྟེ། རྗེས་དཔག་
ཚད་མ་ཡིན་ཡང་འཁྲུལ་ཤེས་ཡིན་པའི་ཕྱིར། རྗེས་དཔག་དེ་འཁྲུལ་ཤེས་
ཡིན་ཡང་ཚད་མར་ཁས་བླངས་པ་འགལ་བ་མེད་དེ། རྣམ་འགྲེལ་ལས།
འཁྲུལ་བ་ཡིན་ཡང་ཚད་མ་ཉིད། །ཅེས་གསུངས་པའི་ཕྱིར། ཚད་མ་ཡིན་ན་
འཁྲུལ་ཤེས་ཡིན་པས་མ་ཁྱབ་སྟེ། མངོན་སུམ་གྱི་ཚད་མ་ཡིན་ན་མ་འཁྲུལ་
བའི་ཤེས་པ་ཡིན་པས་ཁྱབ་པའི་ཕྱིར། འདི་ལ་སེམས་ཙམ་པ་དང་ཐལ་
འགྱུར་བའི་ལུགས་ལ་འཕགས་པའི་མཉམ་བཞག་མ་གཏོགས་པའི་སེམས་་་
ཅན་གྱི་མངོན་སུམ་ཚད་མ་ལ་འཁྲུལ་ཤེས་ཀྱིས་ཁྱབ་པར་བཞེད་དོ། །འཁྲུལ་
ཤེས་ཡིན་ན་བློ་དོན་མཐུན་མ་ཡིན་པས་མ་ཁྱབ་སྟེ། ཡིད་དཔྱོད་དང་། རྗེས་
དཔག་སོགས་འཁྲུལ་ཤེས་དང་བློ་དོན་མཐུན་གཉིས་ཀ་ཡིན་པའི་ཕྱིར། །
འཁྲུལ་ཤེས་ཡིན་ན་བློ་དོན་མཐུན་ཡིན་པས་མ་ཁྱབ་སྟེ། རྟོག་པ་ལོག་ཤེས་
དང་རྟོག་མེད་ལོག་ཤེས་ཐམས་ཅད་འཁྲུལ་ཤེས་ཡིན་ལ། བློ་དོན་མི་མཐུན་
ཡིན་པའི་ཕྱིར་རོ། །
གཉིས་པ། མ་འཁྲུལ་བའི་ཤེས་པ་བཤད་པ།
རང་གི་སྣང་ཡུལ་ལ་མ་འཁྲུལ་བའི་རིག་པ།
མ་འཁྲུལ་བའི་ཤེས་པའི་
261



མཚན་ཉིད། མཚན་གཞི་ནི། བུམ་འཛིན་མངོན་སུམ་དང༌། རྣམ་མཁྱེན་ལྟ་
བུ། མ་འཁྲུལ་བའི་ཤེས་པ་དང་། རྟོག་མེད་མ་འཁྲུལ་བའི་ཤེས་པ་གཉིས་
དོན་གཅིག རྟོག་པ་མ་འཁྲུལ་བའི་ཤེས་པ་མེད་དེ། རྟོག་པ་ཡིན་ན་འཁྲུལ་
ཤེས་ཡིན་པས་ཁྱབ་པའི་ཕྱིར། དེར་ཐལ། རྟོག་པ་ཐམས་ཅད་རང་གི་སྣང་
ཡུལ་ལ་འཁྲུལ་བའི་ཕྱིར། དེས་ན། རང་གི་སྣང་ཡུལ་ལ་མ་འཁྲུལ་བའི་ཤེས་
པ་ཡིན་ན་རྟོག་མེད་ཀྱི་ཤེས་པ་ཡིན་དགོས། རྟོག་མེད་ཀྱི་ཤེས་པའི་སྣང་ཡུལ་
དེ་ཉིད་འཛིན་སྟངས་ཀྱི་ཡུལ་ཡང་ཡིན་པས་དེ་སྣང་ཡུལ་ལ་མ་འཁྲུལ་ན་་་་་་
འཛིན་སྟངས་ཀྱི་ཡུལ་ལའང་མ་འཁྲུལ་བས་ཁྱབ་བོ། །མ་འཁྲུལ་བའི་ཤེས་པ་
ཡིན་ན་ཚད་མ་ཡིན་པས་མ་ཁྱབ་སྟེ། མངོན་སུམ་དཔྱད་ཤེས་དང་སྣང་ལ་མ་
ངེས་པའི་བློ་གཉིས་མ་འཁྲུལ་བའི་ཤེས་པ་ཡིན་ཡང་ཚད་མ་མ་ཡིན་པའི་་་་་
ཕྱིར་རོ། །
མ་འཁྲུལ་བའི་ཤེས་པ་ལ་དབྱེ་ན། མངོན་སུམ་དུ་གྱུར་པའི་མ་འཁྲུལ་
བའི་ཤེས་པ་དང་། མངོན་སུམ་མ་ཡིན་པར་གྱུར་པའི་མ་འཁྲུལ་བའི་ཤེས་པ་
གཉིས་ཡོད། དང་པོ་མངོན་སུམ་དང་དོན་གཅིག མཚན་གཞི་ནི་བུམ་
འཛིན་དབང་མངོན་ལྟ་བུ། གཉིས་པ་ནི་ཤེས་པ་དང་། ཚད་མ་ལྟ་བུའོ། །
262



ཞར་བྱུང་སེལ་འཇུག་གི་བློ་དང་སྒྲུབ་འཇུག་གི་
བློ་གཉིས་སུ་དབྱེ་བ་བཤད་པ།
དང་པོ། སེལ་འཇུག་གི་བློ་བཤད་པ།
རང་ཡུལ་ལ་ཆ་ཤས་སུ་ཕྱེས་ནས་འཇུག་པ། སེལ་འཇུག་གི་མཚན་ཉིད།
རང་ཡུལ་ལ་ཆ་ཤས་སུ་ཕྱེས་ནས་འཇུག་པའི་རིག་པ། སེལ་འཇུག་གི་བློའི་
མཚན་ཉིད། དེ་དང་རྟོག་པ་དོན་གཅིག མཚན་གཞི་ནི་བུམ་འཛིན་རྟོག་པ་
དང་། སྒྲ་མི་རྟག་པར་རྟོགས་པའི་རྗེས་དཔག་ལྟ་བུ། སེལ་འཇུག་གི་དོན་
རང་ཡུལ་ལ་ཆ་ཤས་སུ་ཕྱེས་ནས་འཇུག་པ་ཞེས་པ་ནི། རང་གི་ཡུལ་དེའི་
ཁྱད་པར་གྱི་ཆ་ཤས་དུ་མ་དག་སོ་སོར་ཕྱེས་ནས་ཆ་ཤས་གཅིག་འཛིན་པ་དེ་
ཡིན་ཏེ། དཔེར་ན། བུམ་འཛིན་རྟོག་པས་བུམ་པའི་ཁྱད་པར་བུམ་པ་ཡིན་
པ་ཤེས་བྱ་ཡིན་པ་མི་རྟག་པ་ཡིན་པ་བུམ་པའི་དབྱིབས་བུམ་པའི་ཁ་དོག་ལ་
སོགས་པའི་ཆ་ཤས་དུ་མ་རྣམས་ཀྱི་ནང་ནས་ཤེས་བྱ་ཡིན་པ་ལ་སོགས་པའི་
ཆ་ཤས་རྣམས་རང་གི་ཡུལ་དུ་བསལ་ནས་བུམ་པ་ཡིན་པའི་ཆ་དེ་སོ་སོར་་་་་
ཕྱེས་ནས་འཛིན་པ་དང་། བུམ་པ་ཤེས་བྱ་ཡིན་པར་འཛིན་པའི་རྟོག་པས་
བུམ་པ་དངོས་པོ་ཡིན་པ་ལ་སོགས་པའི་ཆ་གཞན་རྣམས་རང་གི་གཟུང་བྱར་
བསལ་བའམ་བཀག་ནས་བུམ་པ་ཤེས་བྱ་ཡིན་པའི་ཆ་དེ་སོ་སོར་ཕྱེས་ནས་་་་
263



་
འཛིན་པ་ལྟ་བུ་ཡིན་ནོ། །རང་ཡུལ་ལ་ཆ་ཤས་སུ་ཕྱེས་ནས་འཇུག་པ་ཡིན་ན།
སེལ་འཇུག་གི་བློ་ཡིན་པས་མ་ཁྱབ་སྟེ། སེལ་འཇུག་གི་སྒྲ་དང་སེལ་འཇུག་གི་
སྐྱེས་བུ་རྣམས་ནི་རང་ཡུལ་ལ་ཆ་ཤས་སུ་ཕྱེས་ནས་འཇུག་པ་ཡིན་པ་གང་་་་་
ཞིག སེལ་འཇུག་གི་བློ་མ་ཡིན་པའི་ཕྱིར། རྟགས་དང་པོ་གྲུབ་སྟེ། དེ་རང་
ཡུལ་ལ་ཆ་ཤས་སུ་ཕྱེས་ནས་འཇུག་པའི་མཉན་བྱ་དང་། རང་ཡུལ་ཆ་ཤས་
སུ་ཕྱེས་ནས་འཇུག་པའི་གང་ཟག་ཡིན་པའི་ཕྱིར། རྟགས་གཉིས་པ་གྲུབ་སྟེ།
བློ་མ་ཡིན་པའི་ཕྱིར། དེས་ན། སེལ་འཇུག་ལ་དབྱེ་ན།་ སེལ་འཇུག་གི་བློ་
དང་། སེལ་འཇུག་གི་སྒྲ་དང་། སེལ་འཇུག་གི་སྐྱེས་བུ་སྟེ་གསུམ་ཡོད་ཀྱང་། །
འདིར་སྐབས་བབ་ཀྱི་བརྗོད་བྱ་ནི་སེལ་འཇུག་གི་བློ་འབའ་ཞིག་ཡིན་ནོ། །
སེལ་འཇུག་གི་བློ་ལ་དབྱེ་ན། སེལ་འཇུག་གི་བློ་དོན་མཐུན་དང་། སེལ་
འཇུག་གི་བློ་དོན་མི་མཐུན་གཉིས་ཡོད།
(དང་པོ) སེལ་འཇུག་གི་བློ་དོན་མཐུན་ནི། རང་ཡུལ་ལ་ཆ་ཤས་སུ་
ཕྱེས་ནས་འཇུག་པའི་རིག་པ་དོན་མཐུན། སེལ་འཇུག་གི་བློ་དོན་མཐུན་གྱི་
མཚན་ཉིད། དེ་དང་རྟོག་པ་དོན་མཐུན་དོན་གཅིག་ མཚན་གཞི་ནི་བུམ་
འཛིན་རྟོག་པ་དང་སྒྲ་མི་རྟག་རྟོགས་ཀྱི་རྗེས་དཔག་ལྟ་བུ། གཞི་གྲུབ་ན། །
ཁྱོད་འཛིན་རྟོག་པ་སེལ་འཇུག་གི་བློ་དོན་མཐུན་ཡིན་པས་ཁྱབ་བོ། །་
(གཉིས་པ） སེལ་འཇུག་གི་བློ་དོན་མི་མཐུན་ནི། རང་ཡུལ་ལ་ཆ་ཤས་
སུ་ཕྱེས་ནས་འཇུག་པའི་རིག་པ་དོན་མི་མཐུན་དེ། སེལ་འཇུག་གི་བློ་དོན་མི་
ཡཐུན་གྱི་མཚན་ཉིད། དེ་དང་རྟོག་པ་དོན་མི་མཐུན་དོན་གཅིག མཚན་
264



གཞི་ནི། རི་བོང་རྭ་འཛིན་རྟོག་པ་དང་། སྒྲ་རྟག་འཛིན་རྟོག་པ་ལྟ་བུ། གཞི་
མ་གྲུབ་ན། ཁྱོད་འཛིན་རྟོག་པ་སེལ་འཇུག་གི་བློ་དོན་མི་མཐུན་ཡིན་པས་
ཁྱབ་བོ། །
གཉིས་པ། སྒྲུབ་འཇུག་གི་བློ་བཤད་པ།
རང་ཡུལ་ཆ་ཤས་སུ་མ་ཕྱེས་པར་འཇུག་པ་སྒྲུབ་འཇུག་གི་མཚན་ཉིད།
རང་ཡུལ་ལ་ཆ་ཤས་སུ་མ་ཕྱེས་པར་འཇུག་པའི་རིག་པ། སྒྲུབ་འཇུག་གི་བློའི་
མཚན་ཉིད། དེ་དང་རྟོག་མེད་ཀྱི་ཤེས་པ་དོན་གཅིག མཚན་གཞི་ནི། བུམ་
འཛིན་དབང་མངོན་ལྟ་བུ། སྒྲུབ་འཇུག་ནི་རང་ཡུལ་ལ་སྒྲུབ་པའི་རྣམ་པས་
འཇུག་པ་ཡིན་ལ། རང་ཡུལ་སྒྲུབ་པའི་རྣམ་པས་འཇུག་པ་ཞེས་པ་ནི།
རང་ཡུལ་ལ་ཁྱད་པར་གྱི་ཆ་ཤས་དུ་མ་ཡོད་པ་དག་སོ་སོར་ཕྱེས་ནས་ཆ་ཤས་
གཅིག་འཛིན་པ་མ་ཡིན་པར་རང་ཡུལ་གྱི་ཆ་དུ་མ་དག་ཚུར་རང་གི་ཡུལ་དུ་
བསྒྲུབས་ནས་འཇུག་པ་དེ་ཡིན་ནོ། །དཔེར་ན། བུམ་འཛིན་དབང་མངོན་
གྱིས་བུམ་པའི་ཆ་ཤས་ཐམས་ཅད་བཟུང་བ་མ་ཡིན་ཡང་བུམ་པའི་སྟེང་གི་་་
བྱས་མི་རྟག་ལ་སོགས་པའི་ཆ་ཤས་གཅིག་ཀྱང་མ་བསལ་བར་བུམ་པ་དང་་་་
བྱས་མི་རྟག་ལ་སོགས་པའི་ཆ་ཤས་ཐམས་ཅད་ཚོགས་པའམ་འདྲེས་པའི་སྒོ་
ནས་ཚུར་རང་གི་ཡུལ་དུ་བསྒྲུབས་ཤིང་དེ་རང་ཡུལ་དུ་བྱས་ཏེ་འཇུག་པ་ལྟ་
བུ། དེ་ཡང་ཡིད་ཤེས་རྟོག་པ་དང་མ་འདྲེས་པར་བྱས་ཏེ་བུམ་འཛིན་དབང་
མངོན་གྱིས་བུམ་པ་བཟུང་ཚུལ་ལ་བརྟགས་ན་བུམ་པའི་ཁྱད་པར་རྣམས་་་་་་
265



གང་ཡང་དབང་མངོན་དེས་ཕར་མ་བསལ་བར་ཚུར་ཐམས་ཅད་ཡུལ་དུ་་་་་
བསྒྲུབས་པ་ཡིན། བུམ་འཛིན་དབང་མངོན་གྱིས་བུམ་པའི་ཁྱད་པར་གྱི་ཆ་
ཤས་རྣམས་མ་བསལ་བར་དེ་རྣམས་ཚོགས་པའམ་འདྲེས་པའི་སྒོ་ནས་བུམ་
པ་འཛིན་པ་ཡིན་གྱི། བུམ་འཛིན་དབང་མངོན་གྱིས་བུམ་པའི་ཁྱད་པར་
ཐམས་ཅད་བཟུང་བ་ནི་མ་ཡིན་ཏེ། དེས་བུམ་པ་ཤེས་བྱ་ཡིན་པ་སོགས་མི་
འཛིན་པའི་ཕྱིར།
སྒྲུབ་འཇུག་གི་བློ་ལ་དབྱེ་ན། སྒྲུབ་འཇུག་གི་བློ་དོན་མཐུན་དང་སྒྲུབ་
འཇུག་གི་བློ་དོན་མི་མཐུན་གཉིས་ཡོད། དང་པོ་སྒྲུབ་འཇུག་གི་བློ་དོན་
མཐུན་ནི། རང་ཡུལ་ལ་ཆ་ཤས་སུ་མ་ཕྱེས་པར་འཇུག་པའི་རིག་པ་དོན་
མཐུན། སྒྲུབ་འཇུག་གི་བློ་དོན་མཐུན་གྱི་མཚན་ཉིད། དེ་དང་རྟོག་མེད་མ་
འཁྲུལ་བའི་ཤེས་པ་དོན་གཅིག མཚན་གཞི་ནི། བུམ་འཛིན་མངོན་སུམ་ལྟ་
བུ། གཉིས་པ་སྒྲུབ་འཇུག་གི་བློ་དོན་མི་མཐུན་ནི། རང་ཡུལ་ལ་ཆ་ཤས་སུ་མ་
ཕྱེས་པར་འཇུག་པའི་རིག་པ་དོན་མི་མཐུན། སྒྲུབ་འཇུག་གི་བློ་དོན་མི་
མཐུན་གྱི་མཚན་ཉིད། དེ་དང་རྟོག་མེད་འཁྲུལ་ཤེས་དོན་གཅིག མཚན་
གཞི་ནི། ཟླ་གཅིག་ཟླ་གཉིས་སུ་སྣང་བའི་དབང་ཤེས་ལྟ་བུའོ། །
སྤྱིར་རྟོག་མེད་རྣམས་རང་ཡུལ་ལ་སྒྲུབ་པའི་རྣམ་པས་འཇུག་པ་དང་།
རྟོག་པ་རྣམས་རང་ཡུལ་ལ་སེལ་བའི་རྣམ་པས་འཇུག་པ་ཡིན་ཞིང་། རྟོག་
བཅས་རྟོག་མེད་ཀྱི་བློ་དོན་མཐུན་རྣམས་རང་ཡུལ་ལ་ཡུལ་དེའི་དོན་དང་་་་་
མཐུན་པར་འཇུག་པ་ཡིན་ལ། དོན་མི་མཐུན་རྣམས་རང་ཡུལ་ལ་ཡུལ་དེའི་
266



དོན་དང་མི་མཐུན་པར་འཇུག་པ་ཡིན་ནོ། །བློ་དེ་ཡུལ་དེ་ལ་འཇུག་པ་ནི།
བློ་དེས་ཡུལ་དེ་ལ་བཟུང་བའམ་རྟོགས་པའི་དོན་ཡིན་ཏེ། དཔེར་ན། སྒྲ་མི་
རྟག་པར་རྟོགས་པའི་བློ་དེས་སྒྲ་མི་རྟག་པ་རྟོགས་པ་དང་བཟུང་བ་གཉིས་
ཀ་བློ་དེ་སྒྲ་མི་རྟག་པ་ལ་འཇུག་པའི་དོན་དང་། དུང་སེར་སྣང་གི་དབང་
ཤེས་དེས་དུང་སེར་པོ་མ་རྟོགས་ཀྱང་དུང་སེར་པོ་བཟུང་བ་དེ། དེ་དེ་ལ་
འཇུག་པའི་དོན་དང་། སྒྲ་མི་རྟག་རྟོགས་ཀྱི་རྗེས་དཔག་དེས་སྒྲ་རྟག་སྟོང་མ་
བཟུང་ཡང་སྒྲ་རྟག་སྟོང་རྟོགས་པ་དེ། དེ་དེ་ལ་འཇུག་པ་དང་། སྒྲ་མི་རྟག་
པ་ལ་ཐེ་ཚོམ་གྱི་བློ་དེས་སྒྲ་རྟག་མི་རྟག་གང་ཡང་མ་རྟོགས་ཀྱང་རྟག་མི་རྟག་
བཟུང་བ་དེ། དེ་དེ་ལ་འཇུག་པའི་དོན་ཡིན་ནོ། །དེ་ལྟར་སེལ་བ་དང་སྒྲུབ་
པའི་སྒོ་ནས་རང་ཡུལ་ལ་འཇུག་པའི་བློ་རྣམས་ནི། རྣམ་བཅས་སུ་སྐྱེ་བའམ་
ཡུལ་གྱི་རྣམ་ལྡན་དུ་སྐྱེ་བ་ཡིན་ཏེ། བྱེ་སྨྲས་ཤེས་པ་རྣམ་མེད་དུ་སྐྱེས་པར་
འདོད་པ་ཙམ་ལས། རང་སྡེ་ཐམས་ཅད་ཀྱིས་ཤེས་པ་ཡིན་ན་རང་ཡུལ་དེའི་
རྣམ་པར་སྐྱེ་བར་འདོད་པའི་ཕྱིར། མདོ་སྡེ་བ་དང་། མདོ་སྡེ་སྤྱོད་པའི་རང་
རྒྱུད་པ་དང་། ཐལ་འགྱུར་བ་དག་གིས་ཕྱི་དོན་རྣམས་ཀྱིས་རང་འཛིན་
མངོན་སུམ་ཤེས་པ་ལ་རྣམ་པ་གཏད་པའི་སྒོ་ནས་ཤེས་པ་རྣམས་ཡུལ་གྱི་་་་་
རྣམ་ལྡན་དུ་སྐྱེ་བར་བཞེད་དེ། དཔེར་ན། ཁང་བུ་ཟླུམ་པོ་དང་གྲུ་བཞི་ལ་
སོགས་པའི་རྐྱེན་གྱིས་དེར་ཁྱབ་པའི་མར་མེའི་འོད་ཀྱང་ཟླུམ་པོ་དང་གྲུ་བཞི་
ལ་སོགས་པའི་རྣམ་པར་སྐྱེ་བ་བཞིན་ནོ། །སེམས་ཙམ་པ་དང་རྣལ་འབྱོར་
སྤྱོད་པའི་རང་རྒྱུད་པ་ནི། གཟུགས་སོགས་འཛིན་པའི་ཤེས་པ་རྣམས་ཕྱི་
267



དོན་གྱི་ཡུལ་གྱིས་རྣམ་པ་གཏད་པའི་སྒོ་ནས་ཡུལ་གྱི་རྣམ་ལྡན་དུ་སྐྱེ་བ་མ་་་་
ཡིན་པར། ཡུལ་དེ་སྣང་བའི་བག་ཆགས་ཀྱི་རྒྱུ་ལས་ཤེས་པ་རྣམས་ཡུལ་གྱི་
རྣམ་ལྡན་དུ་སྐྱེ་བར་བཞེད་པ་ཡིན་ནོ། །བྱེ་བྲག་སྨྲ་བ་ནི། ཤེས་པ་རྣམས་
ཡུལ་གྱི་རྣམ་ལྡན་དུ་སྐྱེ་བར་མི་འདོད་དེ། བུམ་འཛིན་མངོན་སུམ་ལ་སྣང་བ་
དེ་ཤེས་པའི་རྫས་མ་ཡིན་པར་བུམ་པ་ཉིད་ཡིན་ཞིང་། ཤེས་པ་རྣམས་ཀྱིས་ ་
ཡུལ་ལ་ཐུག་ཕྲད་དུ་འཛིན་པ་ཡིན་པར་འདོད་པའི་ཕྱིར་རོ། །
ས་བཅད་དྲུག་པ། རྟོག་བཅས་དང་རྟོག་མེད་ཀྱི་
ཤེས་པ་གཉིས་སུ་དབྱེ་བ་བཤད་པ།
དང་པོ། རྟོག་བཅས་ཀྱི་ཤེས་པ་བཤད་པ། ་
སྒྲ་དོན་འདྲེས་རུང་དུ་འཛིན་པའི་ཞེན་རིག རྟོག་པའི་མཚན་ཉིད།
རྣམ་འགྲེལ་ལས། ཤེས་གང་གང་ལ་སྒྲ་དོན་འཛིན། །དེ་ནི་དེ་ལ་རྟོག་པ་
ཡིན། །ཞེས་གསུངས་པའི་ཕྱིར། མཚན་གཞི་ནི། བུམ་འཛིན་རྟོག་པ་ལྟ་བུ།
མཚན་ཉིད་ཀྱི་སྒྲ་བཤད་ནི། དཔེར་ན། བུམ་པའི་མིང་གི་ཆ་འདྲ་བ་བློ་ལ་
སྣང་བ་ནི་སྒྲ་སྤྱི་དང་། བུམ་པའི་ཆ་འདྲ་བ་བློ་ལ་སྣང་བ་ནི་དོན་སྤྱི་ཡིན་ལ།
སྒྲ་སྤྱི་དང་དོན་སྤྱི་གཉིས་ཀ་བློ་ངོར་འདྲེས་རུང་དུ་འཛིན་པ་སྟེ་སྣང་བའི་སྒོ་
ནས་རང་ཡུལ་ལ་ཞེན་པའི་རིག་པ་དེ་རྟོག་པ་ཡིན་ཞེས་པའོ། །རྟོག་པ་དང་
རྟོག་བཅས་ཀྱི་ཤེས་པ་དོན་གཅིག དེ་ཡང་རང་ཡུལ་གང་ཡིན་པ་དེའི་དོན་
268



སྤྱི་མི་སྣང་བའི་རྟོག་པ་ནི་མེད་ལ། མིང་གི་མཚན་མའམ་སྒྲ་སྤྱི་མི་སྣང་བའི་
རྟོག་པ་ཡོད་དེ། དཔེར་ན། བུམ་པའི་བརྡ་ལ་མ་བྱང་བའི་གང་ཟག་གི་རྒྱུད་
ཀྱི་བུམ་འཛིན་རྟོག་པ་ལ་བུམ་པའི་དོན་སྤྱི་ངེས་པར་ཤར་ཡང་། བུམ་པའི་
སྒྲ་སྤྱི་མི་འཆར་བའི་ཕྱིར། དེ་ལ་བུམ་པའི་སྒྲ་དོན་གཉིས་ཀ་འདྲེས་པར་མི་
འཆར་ཡང་། དེ་བུམ་པའི་སྒྲ་དོན་གཉིས་ཀ་འདྲེས་རུང་དུ་འཛིན་པའི་ཤེས་
པ་ཡིན་ཏེ། དེ་འདྲའི་བུམ་འཛིན་རྟོག་ངོར་བུམ་པའི་དོན་སྤྱི་སྣང་བ་དེ་ལ་
བུམ་པའི་སྒྲ་སྤྱིའི་སྣང་བ་ཡང་འདྲེས་རུང་དུ་ཡོད་པའི་ཕྱིར། སྒྲ་སྤྱི་དང་དོན་
སྤྱི་གཉིས་རྟོག་ངོར་གཅིག་ཏུ་སྣང་བའམ་གཅིག་ཏུ་འཛིན་པ་ནི། སྒྲ་དོན་
འདྲེས་པར་འཛིན་པ་ཡིན་ལ། མཚན་ཉིད་ཀྱི་ཟུར་དུ་འདྲེས་རུང་དུ་འཛིན་
པ་ཞེས་སྨོས་པ་ནི། བརྡ་ལ་མ་བྱང་བའི་གང་ཟག་གི་རྒྱུད་ཀྱི་རྟོག་པ་དེ་རྟོག་
པར་བསྡུ་བའི་ཆེད་ཡིན་པའི་ཕྱིར། སྒྲ་དོན་འདྲེས་རུང་ཞེས་པས་སྒྲ་དོན་
འདྲེས་པར་འཛིན་པས་མ་ཁྱབ་པ་དེ་བསྟན་པ་ཡིན། ཞེན་རིག་ཅེས་པ་ནི།
རང་གི་འཛིན་སྟངས་ཀྱི་ཡུལ་དེ་བློས་ནན་གྱིས་འཛིན་པ་ལ་བྱེད་པ་ཡིན་ཏེ།
ནན་གྱིས་འཛིན་པ་ནི། དཔེར་ན། བུམ་འཛིན་མིག་ཤེས་ཀྱིས་བུམ་པ་མངོན་
སུམ་དུ་མཐོང་བ་ལ་མཐོང་བ་དེའི་མུར་གནས་པ་ལས་ནན་གྱིས་འཛིན་མི་
དགོས་ལ། བུམ་འཛིན་རྟོག་པས་ནན་གྱིས་མ་བཟུང་བར་མིག་ཤེས་ལྟར་
འཛིན་མི་ནུས་པའི་ཁྱད་པར་མྱོང་བས་ཤེས་པ་ལྟར་རོ། །མཚན་ཉིད་ཀྱི་ཟུར་
དུ་ཞེན་རིག་ཅེས་སྨོས་པ་ནི། རྟོག་པ་དང་རྟོག་བྲལ་གྱི་གཞི་མཐུན་ཡོད་པ་
གཅོད་པའི་ཕྱིར་རོ། །
269



རྟོག་པ་ལ་དབྱེ་སྒོ་དུ་མ་ཡོད་དེ། མིང་སྦྱོར་གྱི་རྟོག་པ་དང་དོན་སྦྱོར་གྱི་
རྟོག་པ་གཉིས་སུ་དབྱེ་བ་དང་། རྟོག་པ་དོན་མཐུན་དང་རྟོག་པ་དོན་མི་
མཐུན་གཉིས་སུ་དབྱེ་བ་དང་། ཐོས་བསམ་སྒོམ་གྱི་རྟོག་པ་གསུམ་དུ་དབྱེ་བ་
སོགས་ཡོད་དོ།།
(དང་པོ) མིང་སྦྱོར་གྱི་རྟོག་པ་དང་དོན་སྦྱོར་གྱི་རྟོག་པ་གཉིས་བཤད་
མིང་སྦྱོར་རྟོག་པ་ནི། བརྡ་དུས་ཀྱི་དོན་དང་ཐ་སྙད་དུས་ཀྱི་མིང་སྦྱར་
ནས་འཛིན་པའི་ཞེན་རིག་དེ། མིང་སྦྱོར་རྟོག་པའི་མཚན་ཉིད། མཚན་གཞི་
ནི། ལྟོ་ལྡིར་འདི་ནི་བུམ་པའོ་སྙམ་དུ་འཛིན་པའི་ཞེན་རིག་ལྟ་བུ། འདི་དང་
སྒྲ་དོན་འདྲེས་པར་འཛིན་པའི་རྟོག་པ་གཉིས་དོན་གཅིག
དོན་སྦྱོར་རྟོག་པ་ནི། དོན་ལ་མིང་གི་ཐ་སྙད་མ་སྦྱོར་བར་འཛིན་པའི་
རྟོག་པ་དེ། དོན་སྦྱོར་རྟོག་པའི་མཚན་ཉིད། མཚན་གཞི་ནི། སྐྱེས་བུ་རྟ་ཞོན་
པ་འདི་སུ་ཞིག་ཡིན་སྙམ་དུ་འཛིན་པའི་ཞེན་རིག་ལྟ་བུའོ། །
(གཉིས་པ)རྟོག་པ་དོན་མཐུན་དང་རྟོག་པ་དོན་མི་མཐུན་གཉིས་་་་་
བཤད་པ།
རྟོག་པ་དོན་མཐུན་ནི། རང་ཡུལ་ཡོད་པའི་རྟོག་པ་དེ། རྟོག་པ་དོན་
མཐུན་གྱི་མཚན་ཉིད། མཚན་གཞི་ནི། བུམ་འཛིན་རྟོག་པ་དང་སྣོད་བཅུད་
རུལ་བར་སྒོམ་པའི་མི་སྡུག་པའི་ཏིང་ངེ་འཛིན་དུ་གྱུར་པའི་རྟོག་པ་ལྟ་བུ།
མཚན་ཉིད་ཀྱི་ཟུར་དུ་རང་ཡུལ་ཞེས་པ་ནི། རྟོག་པའི་སྣང་ཡུལ་སོགས་ལ་
270



བྱེད་པ་མ་ཡིན་པར། རྟོག་པ་རང་གི་གཟུང་བྱ་ཙམ་ལ་བྱེད་པ་ཡིན་པས།
བུམ་འཛིན་རྟོག་པ་དང་བུམ་པ་མི་རྟག་པར་འཛིན་པའི་རྟོག་པའི་རང་ཡུལ་
ནི། བུམ་པ་དང་བུམ་པ་མི་རྟག་པ་ཡིན་པ་དང་། མི་སྡུག་པའི་ཏིང་ངེ་
འཛིན་གྱི་འཛིན་སྟངས་ཀྱི་ཡུལ་སྣོད་བཅུད་རུལ་བ་མེད་ཀྱང་། རང་གི་
གཟུང་བྱའི་སྣོད་བཅུད་རུལ་བའི་རྣམ་ཆ་ནི་དགོས་དབང་གིས་བློས་་་་་་་་་་
བཏགས་ཙམ་གྱིས་ཡོད་པ་ཡིན་པས། མི་སྡུག་པའི་ཏིང་ངེ་འཛིན་དུ་གྱུར་
པའི་རྟོག་པ་དེ་རང་ཡུལ་ཡོད་པས་རྟོག་པ་དོན་མཐུན་ཡིན་པར་མཁས་པ་་་་
རྣམས་ཀྱིས་གསུངས། སྤྱིར་གཞི་གྲུབ་ན། ཁྱོད་འཛིན་རྟོག་པ་དེ་རྟོག་པ་དོན་
མཐུན་ཡིན་པས་ཁྱབ་བོ། །
རྟོག་པ་དོན་མི་མཐུན་པ་ནི། རང་ཡུལ་མེད་པའི་རྟོག་པ་དེ། རྟོག་པ་
དོན་མི་མཐུན་གྱི་མཚན་ཉིད། མཚན་གཞི་ནི། རི་བོང་རྭ་འཛིན་གྱི་རྟོག་པ་
དང༌། སྒྲ་རྟག་འཛིན་རྟོག་པ་ལྟ་བུ། རི་བོང་རྭ་འཛིན་རྟོག་པ་དང་། སྒྲ་རྟག་
འཛིན་རྟོག་པའི་རང་ཡུལ་ནི་རི་བོང་རྭ་དང་སྒྲ་རྟག་པ་ཡིན་ལ། དེ་དག་
མེད་པ་ཡིན་པས། དེ་འཛིན་རྟོག་པ་རང་ཡུལ་མེད་པ་ཡིན་ཞེས་སོ། །དེས་ན་
རྟོག་པ་དོན་མི་མཐུན་ནི་ཡུལ་གྱི་གནས་ཚུལ་དང་མི་མཐུན་པར་ཡུལ་ལ་་་་་་
ཞུགས་པའམ་བཟུང་བ་ཙམ་གྱིས་མི་ཆོག་པར། ཡུལ་གྱི་གནས་ཚུལ་མ་ཤེས་
བའི་དབང་གིས་ཡུལ་གྱི་གནས་ཚུལ་གྱི་དོན་དང་མི་མཐུན་པར་བཟུང་་་་་་་
བའམ་ཡུལ་གྱི་གནས་ཚུལ་གྱི་དོན་དང་མི་མཐུན་པར་ཞུགས་པ་ཞིག་ཡིན་་་་་
དགོས་སོ། །སྤྱིར་གཞི་མ་གྲུབ་ན། ཁྱོད་འཛིན་རྟོག་པ་དེ་རྟོག་པ་དོན་མི་
271



མཐུན་པ་ཡིན་པས་ཁྱབ་བོ། །
(གསུམ་པ)ཐོས་བསམ་སྒོམ་གསུམ་གྱི་རྟོག་པ་བཤད་པ།
སྒྲ་སྤྱི་ཙམ་གྱི་སྒོ་ནས་ངེས་པ་རྙེད་པའི་ཞེན་རིག ཐོས་བྱུང་དུ་གྱུར་
པའི་རྟོག་པའི་མཚན་ཉིད། མཚན་གཞི་ནི། བྱས་པ་ལ་སོགས་པའི་རྒྱུ་མཚན་
གཏན་ལ་མ་ཕབ་པར་སྒྲ་མི་རྟག་པར་རྟོགས་པའི་བློ་ལྟ་བུ། ཐོས་བྱུང་གི་
དོན་ལ་བསམས་ནས་ཚད་མས་ངེས་པ་རྙེད་པའི་ཞེན་རིག་དེ། བསམ་བྱུང་
དུ་གྱུར་པའི་རྟོག་པའི་མཚན་ཉིད། མཚན་གཞི་ནི། གཏན་ཚིགས་ལ་བརྟེན་
ནས་སྒྲ་མི་རྟག་པར་རྟོགས་པའི་རྗེས་དཔག་ཚད་མ་ལྟ་བུ། བསམ་བྱུང་གི་
དོན་ལ་ཡང་དང་ཡང་དུ་འདྲིས་པར་བྱས་ནས་ཏིང་འཛིན་བརྟན་པོས་་་་་་་
བསྡུས་པའི་ཞེན་རིག་དེ། སྒོམ་བྱུང་དུ་གྱུར་པའི་རྟོག་པའི་མཚན་ཉིད།
མཚན་གཞི་ནི། སྒོམ་སྟོབས་ཀྱིས་སྒྲ་མི་རྟག་པ་ལ་ངེས་པ་རྙེད་པའི་རྟོག་པ་
ལྟ་བུའོ། །ཐོས་བྱུང་དང་བསམ་བྱུང་གི་བློ་གཉིས་ལ་རྟོག་བཅས་ཀྱིས་ཁྱབ་
ཀྱང་། སྒོམ་བྱུང་གི་བློ་ལ་རྟོག་བཅས་ཀྱིས་མ་ཁྱབ་སྟེ། སྒོམ་བྱུང་ལ་རྟོག་མེད་
ཀྱི་ཤེས་པ་ཡོད་པའི་ཕྱིར། ཐོས་བྱུང་ནི་འདུས་བྱས་མི་རྟག་པ་ལྟ་བུ་ལྐོག་
གྱུར་གྱི་དོན་ཞིག་ཚད་མས་མ་ངེས་ཀྱང་དོན་མ་ནོར་བར་ཤེས་པའི་བློ་ཞིག་
ཡིན་པ་དང་། བསམ་བྱུང་ནི་དོན་ལ་ཚད་མས་ངེས་པ་རྙེད་ཀྱང་མངོན་སུམ་
དུ་མ་རྟོགས་པའི་བློ་ཞིག་ཡིན་པས། དེ་གཉིས་གང་རུང་ཡིན་ན་རྟོག་པ་ཡིན་
དགོས་ལ། སྒོམ་བྱུང་ནི་རང་ཡུལ་བདག་མེད་ལ་སོགས་པ་མངོན་དུ་མ་གྱུར་
པའི་དུས་རྟོག་བཅས་ཀྱི་བློ་ཡིན་ཡང་། མངོན་དུ་གྱུར་པའི་དུས་སུ་རྟོག་མེད་
272



ཀྱི་བློ་ཡིན་པའི་ཕྱིར་རོ། །མངོན་གྱུར་གྱི་དོན་ནི་མངོན་སུམ་དུ་རྟོགས་པ་དེ་
ཡིན་པས། དེ་ལ་ཐོས་བསམ་བྱེད་མི་དགོས་སོ། །
གཞན་ཡང་། རྟོག་པ་ལ་དབྱེ་ན། སྒྲ་སྤྱི་རྐྱང་བ་འཛིན་པའི་རྟོག་པ་
དང་། དོན་སྤྱི་རྐྱང་བ་འཛིན་པའི་རྟོག་པ་དང་། སྒྲ་དོན་གཉིས་ཀ་འཛིན་
པའི་རྟོག་པ་དང་གསུམ་ལས། དང་པོ་ནི། ལྟོ་ལྡིར་ཞབས་ཞུམ་ཆུ་སྐྱོར་གྱི་
དོན་བྱེད་ནུས་པ་བུམ་པ་ཡིན་པར་མི་ཤེས་པའི་སྐྱེས་བུའི་རྒྱུད་ཀྱི་བུམ་་་་་་་
འཛིན་རྟོག་པ་ལྟ་བུ་དང་། གཉིས་པ་ནི། དེ་འདྲའི་གང་ཟག་གི་རྒྱུད་ཀྱི་ལྟོ་
ལྡིར་བར་འཛིན་པའི་རྟོག་པ་ལྟ་བུ། གསུམ་པ་ནི། བུམ་པ་ཤེས་པའི་གང་
ཟག་གི་རྒྱུད་ཀྱི་བུམ་འཛིན་རྟོག་པ་ལྟ་བུའོ། །
རྟོག་བཅས་ཀྱི་བློ་ཡིན་ན་འཁྲུལ་ཤེས་ཡིན་པས་ཁྱབ་སྟེ། རང་གི་སྣང་
ཡུལ་དང་འཛིན་སྟངས་ཀྱི་ཡུལ་ལ་སོགས་པ་ཆ་གང་ལ་འཁྲུལ་ན་འཁྲུལ་ཤེས་
སུ་འཇོག་པ་གང་ཞིག རྟོག་པ་ཡིན་ན་རང་གི་སྣང་ཡུལ་ལ་འཁྲུལ་ཤེས་ཡིན་
པའི་ཕྱིར། རྟགས་ཕྱི་མ་གྲུབ་སྟེ། རང་གི་སྣང་ཡུལ་དོན་སྤྱི་དེ་རང་གི་འཛིན་
སྟངས་ཀྱི་དོན་མ་ཡིན་ཡང་། འཛིན་སྟངས་ཀྱི་དོན་དུ་སྣང་བའི་ཕྱིར། དེས་
ན་རྟོག་པ་ཡིན་ན། རང་གི་སྣང་ཡུལ་ལ་འཁྲུལ་བས་ཁྱབ་ཀྱང་། འཛིན་
སྟངས་ཀྱི་ཡུལ་ལ་འཁྲུལ་བས་མ་ཁྱབ་སྟེ། དཔེར་ན། བུམ་པ་གནས་དེར་
མེད་ན་ཡང་། བུམ་པའི་དོན་སྤྱི་ཤར་བའི་སྒོ་ནས་བུམ་འཛིན་རྟོག་པ་སྐྱེ་ལ།
དེའི་སྣང་ཡུལ་བུམ་པའི་དོན་སྤྱི་དེ་བུམ་པ་མིན་ཡང་བུམ་པ་ཡིན་པར་་་་་་་
འཁྲུལ་བའི་བློ་ཡིན་པས། བུམ་འཛིན་རྟོག་པ་རང་གི་སྣང་ཡུལ་ལ་འཁྲུལ་
273



བའི་བློ་ཡིན་པ་དང་། དེའི་འཛིན་སྟངས་ཀྱི་ཡུལ་ནི་བུམ་པ་ཡིན་ལ། བུམ་པ་
དེ་གཞལ་བ་ལྟར་ཡུལ་སྟེང་དུ་མི་བསླུ་བ་ཡིན་པས། འཛིན་སྟངས་ཀྱི་ཡུལ་ལ་
འཁྲུལ་བའི་ཤེས་པ་མ་ཡིན་ནོ། །
རྟོག་པ་དེ་དབང་ཤེས་དང་ཡིད་ཤེས་གཉིས་ལས་གང་ཡིན་ཞེ་ན། རྟོག་
པ་ཡིན་ན་ཡིད་ཤེས་ཡིན་པས་ཁྱབ་སྟེ། རྟོག་པར་གྱུར་པའི་རྣམ་ཤེས་ཡིན་ན་
ཡིད་ཀྱི་རྣམ་པར་ཤེས་པ་ཡིན་དགོས་པའི་ཕྱིར། ཚད་མ་རྣམ་ངེས་ལས།
རྣམ་པར་རྟོག་པ་ཅན་དེ་ནི། །ཡིད་ཀྱི་རྣམ་པར་ཤེས་པ་སྟེ། །ཞེས་དང་།
རྣམ་བཤད་ཐར་ལམ་གསལ་བྱེད་ལས། རྟོག་པ་ཡིན་ན་ཡིད་ཤེས་ཡིན་པས་
ཁྱབ་ཀྱི། དབང་ཤེས་རྟོག་པར་འདོད་པ་རིགས་པའི་ལམ་ལས་འདས་པའི་ ་
ཕྱིར་ཞེས་གསུངས་པའི་ཕྱིར། །
ཁོ་ན་རེ། བརྡ་ལ་མ་བྱང་བའི་སྐྱེས་བུའི་རྒྱུད་ཀྱི་རྟོག་པ་ཆོས་ཅན། སྒྲ་ །
དོན་འདྲེས་པར་འཛིན་པའི་ཞེན་རིག་ཡིན་པར་ཐལ། སྒྲ་དོན་འདྲེས་རུང་
དུ་འཛིན་པའི་ཞེན་རིག་ཡིན་པའི་ཕྱིར་ཟེར་ན། མ་ཁྱབ། འདོད་མི་ནུས་ཏེ།
སྤྱི་དོན་རིགས་རྒྱན་ལས། བརྡ་ལ་མ་བྱང་བའི་སྐྱེས་བུའི་རྒྱུད་ཀྱི་རྟོག་པས་
སྒྲ་སྤྱི་དང་དོན་སྤྱི་གང་རུང་ཡུལ་དུ་བྱེད་ཀྱང་། གཉིས་ཀ་ཚོགས་པ་ཡུལ་དུ་
མི་བྱེད་པས། སྒྲ་དོན་འདྲེས་རུང་འཛིན་པ་ཡིན་གྱི། འདྲེས་པར་འཛིན་པ་
ནི་མ་ཡིན་ནོ། །ཞེས་གསུངས་པའི་ཕྱིར། འོ་ན་སྒྲ་སྤྱི་དང་དོན་སྤྱི་གང་ཞེ་ན།
བུམ་འཛིན་རྟོག་པ་ལ་བུམ་པར་སྣང་བ་དང་། བུམ་འཛིན་རྟོག་པ་ལ་ལྟོ་
ལྡིར་ཞབས་ཞུམ་ཆུ་སྐྱོར་གྱི་དོན་བྱེད་ནུས་པར་སྣང་བ་བུམ་པའི་དོན་སྤྱི་་་་་
274



དང་། ། རི་བོ་རྭ་འཛིན་རྟོག་པ་ལ་རི་བོང་རྭར་སྣང་བ་རི་བོང་རྭའི་དོན་སྤྱི་
ཡིན་ནོ། །བྱས་པ་ལ་ཁོ་ན་རེ། པུམ་འཛིན་རྟོག་པ་ལ་བུམ་པར་སྣང་བ་ཆོས་
ཅན། བུམ་པའི་དོན་སྤྱི་མ་ཡིན་པར་ཐལ། བུམ་པའི་སྒྲ་སྤྱི་ཡིན་པའི་ཕྱིར་
ཟེར་ན། མ་ཁྱབ་སྟེ། བུམ་འཛིན་རྟོག་པ་ལ་བུམ་པར་སྣང་བ་བུམ་པའི་སྒྲ་སྤྱི་
དང་དོན་སྤྱི་གཉིས་ཀ་ཡིན་ཀྱང་། བུམ་འཛིན་རྟོག་པ་ལ་ལྟོ་ལྡིར་བར་སྣང་
བ་བུམ་པའི་དོན་སྤྱི་ཡིན་ལ་བུམ་པའི་སྒྲ་སྤྱི་མ་ཡིན་པའི་ཕྱིར། མདོར་ན།
བདག་མེད་ཡིན་ན། ཁྱོད་འཛིན་རྟོག་པ་ལ་ཁྱོད་དུ་སྣང་བ་དང་། ཁྱོད་
འཛིན་རྟོག་པ་ལ་ཁྱོད་མ་ཡིན་པ་ལས་ལོག་པར་སྣང་བ་གཉིས་ཀ་ཁྱོད་ཀྱི་་་་
དོན་སྤྱི་ཡིན་པས་ཁྱབ་བོ། །རྟོག་པ་ཡིན་ན། སྒྲ་དོན་འདྲེས་པར་འཛིན་པའི་
རྟོག་པ་ཡིན་པས་མ་ཁྱབ་སྟེ། བ་གླང་གི་རྒྱུད་ཀྱི་བུམ་འཛིན་རྟོག་པ་དེ་རྟོག་
པ་ཡིན་ཡང་། སྒྲ་དོན་འདྲེས་པར་འཛིན་པའི་རྟོག་པ་མ་ཡིན་པའི་ཕྱིར།
ཟུར་ཕྱི་མ་དེར་ཐལ། བརྡ་ལ་མ་བྱང་བའི་གང་ཟག་གི་རྒྱུད་ཀྱི་རྟོག་པ་ཡིན་
པའི་ཕྱིར། །
གཉིས་པ། རྟོག་མེད་ཀྱི་ཤེས་པ་བཤད་པ།
གསལ་སྣང་ཅན་གྱི་རིག་པ། རྟོག་མེད་ཀྱི་ཤེས་པའི་མཚན་ཉིད། རང་
གི་དངོས་ཡུལ་གསལ་བར་སྣང་བའི་རིག་པ་དེ། རང་ཉིད་རྟོག་མེད་ཀྱི་ཤེས་
པ་ཡིན་པའི་མཚན་ཉིད། རྣམ་འགྲེལ་ལས། གསལ་བར་སྣང་བ་ཅན་བློ་
གང་། །དེ་ནི་དེ་ལ་རྟོག་མེད་འདོད། །ཅེས་གསུངས་པའི་ཕྱིར། མཚན་ཉིད་
275



ཀྱི་སྒྲ་བཤད་ནི། རང་ཡུལ་མཐོང་བ་ལ་སྒྲ་དོན་དང་འདྲེས་པའི་ཞེན་རིག་
དང་བྲལ་ཏེ། རང་ཡུལ་གང་ཡིན་པ་དེ་གསལ་བར་སྣང་བའི་རིག་པ་ཞིག་
ཡིན་ཞེས་པའོ། །འདི་ལ་རང་ཡུལ་དེ་དོན་སྤྱིའི་སྣང་བ་མ་འདྲེས་པར་སྣང་
བས་ན་རང་ཡུལ་ཡོད་མེད་གང་ཡིན་ཡང་དེ་གསལ་བར་སྣང་བ་ཡིན་ལ།
རྟོག་པ་ནི་དེ་ལྟ་བུ་མ་ཡིན་ཏེ་རང་ཡུལ་གསལ་བར་མི་སྣང་ངོ༌། །དེའི་མཚན་
གཞི་ནི་སྔོ་འཛིན་མིག་ཤེས་དང་། གངས་རི་སྔོན་པོར་སྣང་བའི་དབང་ཤེས་
དང་། གཞན་སེམས་ཤེས་པའི་མངོན་ཤེས་ལྟ་བུའོ། །རྟོག་མེད་ཀྱི་ཤེས་པ་ལ་
དབྱེ་ན། རྟོག་མེད་འཁྲུལ་ཤེས་དང་རྟོག་མེད་མ་འཁྲུལ་བའི་ཤེས་པ་གཉིས། །
དང་པོ་རྟོག་མེད་འཁྲུལ་ཤེས་ནི། རང་གི་སྣང་ཡུལ་ལ་འཁྲུལ་བའི་གསལ་
སྣང་ཅན་གྱི་རིག་པ་དེ། རྟོག་མེད་འཁྲུལ་ཤེས་ཀྱི་མཚན་ཉིད། མཚན་གཞི་ .
ནི་གངས་རི་སྔོར་སྣང་གི་དབང་ཤེས་ལྟ་བུ། རྟོག་མེད་འཁྲུལ་ཤེས་དང་།
རྟོག་མེད་ལོག་ཤེས་དང་། མེད་པ་གསལ་སྣང་ཅན་གྱི་ཤེས་པ་རྣམས་དོན་
གཅིག དེ་ནི་མདོ་སྡེ་བའི་ལུགས་ཡིན་གྱི། སེམས་ཙམ་པས་དེ་རྣམས་དོན་
གཅིག་ཏུ་མི་བཞེད་དེ། ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་
དེ་རྟོག་མེད་འཁྲུལ་ཤེས་དང་། མེད་པ་གསལ་སྣང་ཅན་གྱི་ཤེས་པར་ཁས་
ལེན་ཀྱང་། རྟོག་མེད་ལོག་ཤེས་སུ་ཁས་མི་ལེན་པའི་ཕྱིར། དེར་ཐལ། སེམས་
ཙམ་པས་ཚུར་མཐོང་གི་རྒྱུད་ཀྱི་གཟུགས་འཛིན་དབང་ཤེས་མངོན་སུམ་དུ་
ཁས་ལེན་པའི་ཕྱིར། ཁྱབ་སྟེ། མདོ་སེམས་གཉིས་ཀས་མངོན་སུམ་དང་ལོག་
ཤེས་གཉིས་འགལ་བར་ཁས་ལེན་པ་གང་ཞིག དེ་གཉིས་ཟླ་གཅིག་ཟླ་གཉིས་
276



སུ་སྣང་བའི་དབང་ཤེས་མངོན་སུམ་མ་ཡིན་པར་ཁས་ལེན་པའི་ཕྱིར།
གཉིས་པ་རྟོག་མེད་མ་འཁྲུལ་བའི་ཤེས་པ་ནི། རང་གི་སྣང་ཡུལ་ལ་མ་འཁྲུལ་
བའི་གསལ་སྣང་ཅན་གྱི་རིག་པ་དེ། རྟོག་མེད་མ་འཁྲུལ་བའི་ཤེས་པའི་
མཚན་ཉིད། དེ་དང་རང་མཚན་གཟུང་ཡུལ་དུ་བྱེད་པའི་རྟོག་མེད་མ་
འཁྲུལ་བའི་ཤེས་པ་དང་། བློ་མངོན་སུམ་པ་རྣམས་དོན་གཅིག ཞིབ་ཏུ་
མངོན་སུམ་གྱི་སྐབས་ལས་བཤད་པར་བྱའོ། །
ཞར་བྱུང་བློ་རིག་གསུམ་དུ་དབྱེ་བ་བཤད་པ།
དེ་ཡང་བློ་རིག་ལ་གསུམ་དུ་དབྱེ་བ་ཡོད་དེ། དོན་སྤྱི་གཟུང་ཡུལ་དུ་
བྱེད་པའི་རྟོག་པ་དང་། མེད་པ་གསལ་སྣང་ཅན་གཟུང་ཡུལ་དུ་བྱེད་པའི་
རྟོག་མེད་འཁྲུལ་ཤེས་དང་། རང་མཚན་གཟུང་ཡུལ་དུ་བྱེད་པའི་རྟོག་མེད་
མ་འཁྲུལ་བའི་ཤིས་པ་དང་གསུམ་ཡོད་དོ། །དང་པོ། དོན་སྤྱི་གཟུང་ཡུལ་དུ་
བྱེད་པའི་རྟོག་པ་ནི་རྟོག་པ་ཉིད་ཡིན་ཏེ། རྟོག་བཅས་ཀྱི་བློ་དང་དོན་གཅིག་
པས། མཚན་ཉིད་སྒྲ་དོན་འདྲེས་རུང་དུ་འཛིན་པའི་ཞེན་རིག་དེ་ལས་
ལོགས་སུ་བཞག་ཏུ་མེད་དོ། །གཉིས་པ། མེད་པ་གསལ་སྣང་ཅན་གཟུང་
ཡུལ་དུ་བྱེད་པའི་རྟོག་མེད་འཁྲུལ་ཤེས་ནི། རྟོག་མེད་འཁྲུལ་ཤེས་དང་དོན་
གཅིག མཚན་ཉིད་ནི་ཡོད་དེ། རང་གི་སྣང་ཡུལ་ལ་འཁྲུལ་བའི་གསལ་སྣང་
ཅན་གྱི་རིག་པ་དེ་ཡིན་པའི་ཕྱིར། མཚན་གཞི་ནི་དུང་དཀར་སེར་པོར་སྣང་
277



བའི་དབང་ཤེས་ལྟ་བུ། དེ་ལ་དབྱེ་ན། རྟོག་མེད་འཁྲུལ་ཤེས་སུ་གྱུར་པའི་
དབང་ཤེས་དང་། དེར་གྱུར་པའི་ཡིད་ཤེས་གཉིས། རྟོག་མེད་འཁྲུལ་ཤེས་
ཀྱང་ཡིན། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་དབང་པོ་
གཟུགས་ཅན་པ་ལ་བརྟེན་ནས་སྐྱེས་པ་ཡང་ཡིན་པའི་གཞི་མཐུན་པ་དེ་དང་
པོའི་མཚན་ཉིད། རྟོག་མེད་འཁྲུལ་ཤེས་ཀྱང་ཡིན། རང་གི་ཐུན་མོང་མ་ཡིན་
པའི་བདག་རྐྱེན་དུ་གྱུར་པའི་ཡིད་དབང་ལ་བརྟེན་ནས་སྐྱེས་པ་ཡང་ཡིན་་་་
པའི་གཞི་མཐུན་པ་གཉིས་པའི་མཚན་ཉིད་ཡིན། གསུམ་པ། རང་མཚན་
གཟུང་ཡུལ་དུ་བྱེད་པའི་རྟོག་མེད་མ་འཁྲུལ་བའི་ཤེས་པ་དང་། རྟོག་མེད་མ་
འཁྲུལ་བའི་ཤེས་པ་དང་། བློ་མངོན་སུམ་པ་རྣམས་དོན་གཅིག མཚན་ཉིད་
ནི་ཡོད་དེ། རང་གི་སྣང་ཡུལ་ལ་མ་འཁྲུལ་བའི་གསལ་སྣང་ཅན་གྱི་རིག་པ་
དེ་ཡིན་པའི་ཕྱིར། མཚན་གཞི་ནི་བུམ་འཛིན་དབང་མངོན་ལྟ་བུ། དབྱེ་ན།
དབང་བོའི་མངོན་སུམ་དང༌། རང་རིག་མངོན་སུམ་དང་། རྣལ་འབྱོར་
མངོན་སུམ་དང༌། ཡིད་ཀྱི་མངོན་སུམ་སྟེ་བཞི་ཡོད་དེ། དེ་རྣམས་ཀྱི་མཚན་
ཉིད་དང་དབྱེ་བ་སོགས་འོག་ཏུ་འཆད་པར་བྱའོ། །
278



ས་བཅད་བདུན་པ། བློ་རིག་བདུན་དུ་
དབྱེ་བ་བཤད་པ།
དེ་ཡང་ཤེས་པ་ལ་བློ་རིག་བདུན་དུ་དབྱེ་བ་ཡོད་དེ། མངོན་སུམ་དང་།
རྗེས་དཔག་དང་། དཔྱད་ཤེས་དང་། ཡིད་དཔྱོད་དང་། སྣང་ལ་མ་ངེས་
པའི་བློ་དང་། ཐེ་ཚོམ་དང་། ལོག་ཤེས་དང་བདུན་ཡོད་དོ། །
དང་པོ། མངོན་སུམ་བཤད་པ།
རྟོག་བྲལ་མ་འཁྲུལ་བའི་རིག་པ། མངོན་སུམ་གྱི་མཚན་ཉིད། མཚན་
གཞི་ནི། གཟུགས་འཛིན་མངོན་སུམ་དང་སྒྲ་འཛིན་མངོན་སུམ་ལྟ་བུ།
མཚན་ཉིད་ཀྱི་ཟུར་དུ་རྟོག་བྲལ་ཞེས་སྨྲས་པས། མངོན་སུམ་ནི་རྟོག་པ་དང་
བྲལ་བ་སྟེ། རྟོག་པ་མ་ཡིན་པ་ཞིག་དགོས་པ་དང་། མ་འཁྲུལ་བ་ཞེས་སྨྲས་
པས། གངས་རི་སྔོན་པོར་སྣང་བའི་དབང་ཤེས་སོགས་འཁྲུལ་ཤེས་ཡིན་པས་
མངོན་སུམ་ཡིན་པ་གཅོད་པའོ། །འདི་ནི་མདོ་སྡེ་བའི་ལུགས་ཡིན་གྱི།
སེམས་ཙམ་པའི་ལུགས་ལ་འདི་མི་རུང་སྟེ། དེའི་ལུགས་ལ་མངོན་སུམ་དང་
འཁྲུལ་ཤེས་ཀྱི་གཞི་མཐུན་ཡོད་པའི་ཕྱིར། རྟོག་པ་དང་བྲལ་ཞིང་བག་
ཆགས་བརྟན་བྱུང་གི་མི་བསླུ་བའི་རིག་པ་མངོན་སུམ་གྱི་མཚན་ཉིད་་་་་་
བཞག དོན་ནི། སྒྲ་དོན་འཛིན་པའི་རྟོག་པ་དང་བྲལ་བ་ཡང་ཡིན།འཕྲལ་
， 279



གྱི་འཁྲུལ་རྒྱུས་མ་བསླད་ཅིང་། ཐོག་མེད་ནས་རང་ཡུལ་ལ་གོམས་པའི་བག་
ཆགས་བརྟན་པོ་ལས་བྱུང་བའི་བག་ཆགས་བརྟན་པོའི་རྒྱུ་ལས་ཇི་ལྟར་སྣང་
བ་ལྟར་གྱི་ཡུལ་ལ་མི་བསླུ་བའི་ཤེས་པ་དེ་མངོན་སུམ་ཡིན་ཞེས་པའོ། །
མངོན་སུམ་ལ་དབྱེ་ན། དབང་པོའི་མངོན་སུམ། ཡིད་ཀྱི་མངོན་སུམ།
རང་རིག་མངོན་སུམ། རྣལ་འབྱོར་མངོན་སུམ་དང་བཞི་ཡོད་དོ། །མངོན་
སུམ་ལ་འདི་བཞིར་ཕྱེ་བ་ནི་ལོག་རྟོག་སེལ་བའི་གྲངས་ངེས་ཡིན་གྱི། ཕུང་
སུམ་སེལ་བའི་གྲངས་ངེས་མ་ཡིན་ཏེ། མངོན་སུམ་བཞི་བོའི་ནང་དུ་མ་
འདུས་པའི་མངོན་སུམ་གྱི་སྤྱི་ལྡོག་མ་ཡིན་པའི་མངོན་སུམ་ཡོད་པའི་ཕྱིར། །
དེར་ཐལ། སོ་སྐྱེའི་རྒྱུད་ཀྱི་མངོན་ཤེས་དང་པོ་ལྔ་ལྟ་བུ་ཡིད་མངོན་ཡིན་ཡང་
མངོན་སུམ་བཞི་བོ་གང་ཡང་མ་ཡིན་པའི་ཕྱིར་རོ། །
（དང་པོ) དབང་པོའི་མངོན་སུམ་བཤད་པ།
རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་་་
ལས་བྱུང་ཞིང་རྟོག་བྲལ་མ་འཁྲུལ་བའི་གཞན་རིག་དེ། དབང་མངོན་གྱི་
མཚན་ཉིད། མཚན་གཞི་ནི། སྔོ་འཛིན་མིག་ཤེས་དང་། སྒྲ་འཛིན་རྣ་ཤེས་ལྟ་
བུ། མཚན་ཉིད་ཀྱི་ཟུར་དུ་གཞན་རིག་ཅེས་པས་རང་རིག་དབང་མངོན་
ཡིན་པ་གཅོད་བྱེད་ཡིན་ཏེ། དབང་ཤེས་ཉམས་སུ་མྱོང་བའི་རང་རིག་
རྣམས་ཀྱང་བདག་རྐྱེན་དབང་པོ་གཟུགས་ཅན་པ་ལས་བྱུང་བའི་རྟོག་བྲལ་
མ་འཁྲུལ་བའི་རིག་པ་ཡིན་ཡང་། དེ་གཞན་རིག་མ་ཡིན་ཏེ་ཁ་ཕྱིར་བལྟས་
ཀྱི་ཤེས་པ་མ་ཡིན་པའི་ཕྱིར།
280



དབང་མངོན་ལ་དབྱེ་ན། གཟུགས་འཛིན་དབང་མངོན། སྒྲ་འཛིན་
དབང་མངོན། རོ་འཛིན་དབང་མངོན། དྲི་འཛིན་དབང་མངོན། རེག་བྱ་
འཛིན་པའི་དབང་མངོན་དང་ལྔ་ཡོད། །
གཟུགས་འཛིན་དབང་མངོན་ནི། རང་གི་ཐུན་མོང་མ་ཡིན་པའི་
བདག་རྐྱེན་མིག་དབང་ལ་བརྟེན་ནས་བྱུང་བའི་རྟོག་བྲལ་མ་འཁྲུལ་བའི་་་་་་
གཞན་རིག་དེ། གཟུགས་འཛིན་དབང་མངོན་གྱི་མཚན་ཉིད། མཚན་གཞི་
ནི་སྔོ་འཛིན་མིག་ཤེས་ལྟ་བུ། གཟུགས་འཛིན་དབང་མངོན་ལ་དབྱེ་ན།
གཟུགས་འཛིན་དབང་མངོན་ཡིན་པར་གྱུར་པའི་ཚད་མ་དང་། གཟུགས་
འཛིན་དབང་མངོན་ཡིན་པར་གྱུར་པའི་བཅད་ཤེས་དང་། གཟུགས་འཛིན་
དབང་མངོན་ཡིན་པར་གྱུར་པའི་སྣང་ལ་མ་ངེས་པའི་བློ་སྟེ་གསུམ་ཡོད།
དང་པོའི་མཚན་གཞི་ནི། གཟུགས་འཛིན་དབང་མངོན་སྐད་ཅིག་དང་པོ་ལྟ་
བུ། གཉིས་པ་ནི། གཟུགས་འཛིན་དབང་མངོན་སྐད་ཅིག་གཉིས་པ་ལྟ་བུ། །
གསུམ་པ་ནི། སྒྲ་སྙན་པ་ཁོ་ན་ལ་ཡིད་གཏད་ཅིང་ཆགས་པའི་དུས་ཀྱི་
གཟུགས་འཛིན་མིག་ཤེས་ལྟ་བུའོ། །
སྒྲ་འཛིན་དབང་མངོན་དང་། དྲི་འཛིན་དབང་མངོན་དང་། རོ་
འཛིན་དབང་མངོན་དང་། རེག་བྱ་འཛིན་པའི་དབང་མངོན་བཞི་བོའི་
མཚན་ཉིད་ཀྱང་། གཟུགས་འཛིན་དབང་མངོན་གྱི་མཚན་ཉིད་དང་འདྲ་
བར། རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་རྣ་དབང་དང་།
སྣ་དབང་དང་། ལྕེ་དབང་དང༌། ལུས་དབང་ལ་བརྟེན་ནས་བྱུང་ཞིང་ཞེས་
281



སོགས་སྦྱར་ནས་ཤེས་པར་བྱ། དེ་དག་གི་དབྱེ་བ་ཡང་། རང་ཡིན་པར་གྱུར་
པའི་ཚད་མ་དང་། བཅད་ཤེས་དང་། སྣང་ལ་མ་ངེས་པའི་བློ་དང་གསུམ་རེ་
ཡོད་དོ། །
(གཉིས་པ） ཡིད་ཀྱི་མངོན་སུམ་བཤད་པ། །
རང་གི་ཐུན་མོང་མ་ཡིན་པའི་བདག་རྐྱེན་དུ་གྱུར་པའི་ཡིད་དབང་ལ་
བརྟེན་ནས་བྱུང་བའི་རྟོག་བྲལ་མ་འཁྲུལ་བའི་གཞན་རིག་གི་ཤེས་པ་དེ། །
ཡིད་ཀྱི་མངོན་སུམ་གྱི་མཚན་ཉིད། མཚན་གཞི་ནི། ག་ཞན་སེམས་ཤེས་པའི་
མངོན་ཤེས་ལྟ་བུ། འོ་ན་སོ་སྐྱེའི་རྒྱུད་ལ་མངོན་ཤེས་མ་ཡིན་པའི་ཡིད་མངོན་
ཡོད་དམ་མེད་ཅེ་ན། ལུང་ལས་ཡོད་པར་གསུངས་ཏེ། མདོ་ལས། གཟུགས་
ཤེས་པ་ནི་རྣམ་པ་གཉིས་ཏེ། མིག་དང་ཡིད་ལ་བརྟེན་པའོ་ཞེས་གཟུགས་
འཛིན་ཡིད་མངོན་ཡོད་པར་གསུངས། དེ་ཡང་ཡི;་ཏེ། དབང་མངོན་ལ་མ་
བརྟེན་པར་ཡིད་མངོན་མི་སྐྱེ་ལ་དབང་མངོན་དང་དུས་མཉམ་དུ་ཡང་མི་སྐྱེ་
བས། ཡིད་མངོན་ནི་རང་འདྲེན་བྱེད་ཀྱི་དབང་མངོན་ལས་བྱུང་ཞིང༌། །
དབང་མངོན་དེས་བཟུང་ཟིན་པའི་གཟུང་དོན་སྐད་ཅིག་གཉིས་པ་དེ་་་་་་་
མངོན་སུམ་དུ་འཛིན་པ་ཡིན་པའི་ཆ་ནས་ཡིད་མངོན་དུ་བཞག་འདི་ནི་ཡུལ་
སྔ་མ་སྔ་མའི་རྒྱུ་ལས་རང་འཛིན་ཤེས་པ་ཕྱི་མ་ཕྱི་མ་རྣམས་སྐྱེ་བ་ཡིན་ཕྱིར།
དབང་མངོན་སྐད་ཅིག་ཐ་མ་དང་དུས་མཉམ་པའི་གཟུགས་དེའི་རྒྱུ་ལས་་་་་
གཟུགས་དེ་གསལ་པ ར་སྣང་བའི་ཡིད་ཤེས་དུས་མཐའི་སྐད་ཅིག་མའི་ཡུན་
ཚད་དུ་སྐྱེ་བར་འདོད་པའོ། །དབང་མངོན་གྱི་རྒྱུན་མཐར་ཡིད་མངོན་སྐྱེ་བ་
282



དེ་སློབ་དཔོན་ཆོས་མཆོག་གི་ལུགས་ཡིན་ལ། ཀུན་མཁྱེན་འཇམ་དབྱངས་
བཞད་པས་ཀྱང་ལུགས་དེ་དང་མཐུན་པར་གསུངས་ཏེ། རང་འདྲེན་བྱེད་ཀྱི་
དབང་མངོན་ལས་བྱུང་ཞིང་དེའི་གཟུང་དོན་སྐད་ཅིག་གཉིས་པ་འཛིན་་་་་
པའི་རང་ཉིད་རྟོག་བྲལ་མ་འཁྲུལ་བའི་ཆ་ནས་བཞག་པའི་གཞན་རིག་་་་་་
མངོན་སུམ་དེ་ཡིད་མངོན་གྱི་མཚན་ཉིད་དུ་བཞག མཚན་གཞི་ལ། སྔོར་
སྣང་དབང་མངོན་གྱིས་དྲངས་པའི་སྔོ་འཛིན་ཡིད་མངོན་ལྟ་བུ་བཞག་གོ །
སྐབས་འདིའི་བརྗོད་བྱ་ནི། མངོན་སུམ་བཞིར་ཕྱེ་བའི་ཡིད་ཀྱི་མངོན་སུམ་
བརྗོད་པ་ཡིན་པས་ཀུན་མཁྱེན་གྱི་བཞེད་པ་ལྟར་གོ་དགོས་ཏེ། སོ་སྐྱེའི་རྒྱུད་
ཀྱི་དབང་མངོན་གྱིས་དྲངས་པའི་ཡིད་མངོན་ནི་མངོན་སུམ་བཞིར་ཕྱེ་བའི་
ཡིད་མངོན་ཡིན་ནོ། །ཡིད་མངོན་ཡིན་ན་དབང་མངོན་གྱི་རྗེས་སུ་བྱུང་བས་
ཁྱབ་སྟེ། རྟོག་གེའི་སྐད་ལས། དབང་མངོན་འདས་མ་ཐག་ཏུ་ཡིད་མངོན་
སྐྱེའོ་ཞེས་གསུངས་པའི་ཕྱིར། སོ་སྐྱེའི་རྒྱུད་ལ་མངོན་ཤེས་ཡོད་ཀྱང་དེ་ནི་
རང་འདྲེན་བྱེད་ཀྱི་དབང་མངོན་ལས་བྱུང་བ་མ་ཡིན་པའི་རྐྱེན་གྱིས། སྤྱིར་
གྱི་ཡིད་མངོན་ཡིན་ཡང་། མངོན་སུམ་བཞིར་ཕྱེ་བའི་ཡིད་མངོན་མ་ཡིན་
ནོ། །
སྤྱིར་ཡིད་མངོན་ལ་དབྱེ་ན། ཡིད་མངོན་དུ་གྱུར་པའི་ཚད་མ། དཔྱད་
ཤེས། སྣང་ལ་མ་ངེས་པའི་བློ་དང་གསུམ་ལས། དང་པོ་ནི། གཞན་སེམས་
ཤེས་པའི་མངོན་ཤེས་སྐད་ཅིག་དང་པོ་ལྟ་བུ། གཉིས་པ་ནི། གཞན་སེམས་
ཤེས་པའི་མངོན་ཤེས་སྐད་ཅིག་གཉིས་པ་ལྟ་བུ། གསུམ་པ་ནི། ཡིད་གཟུགས་
283



མཛེས་པ་ལ་ཆགས་བཞིན་པའི་སྐྱེས་བུའི་རྒྱུད་ཀྱི་སྒྲ་འཛིན་ཡིད་མངོན་ལྟ་
བུའོ། །གཞན་ཡང་ཡིད་མངོན་ལ་དབྱེ་ན། གཟུགས་འཛིན་ཡིད་མངོན་དང་།
སྒྲ་འཛིན་ཡིད་མངོན་དང་། དྲི་འཛིན་ཡིད་མངོན་དང་། རོ་འཛིན་ཡིད་
མངོན་དང༌། རེག་བྱ་འཛིན་པའི་ཡིད་མངོན་དང་ལྔ་ཡོད། སོ་སྐྱེའི་རྒྱུད་ཀྱི་
མངོན་སུམ་བཞིར་ཕྱེ་བའི་ཡིད་མངོན་ཡིན་ན་སྣང་ལ་མ་ངེས་པའི་བློ་ཡིན་་་
པས་ཁྱབ་སྟེ། དེ་ནི་དུས་མཐའི་སྐད་ཅིག་མའི་ཡུན་ཚད་ཅན་ཡིན་པ་གང་
ཞིག དུས་མཐའི་སྐད་ཅིག་མའི་ཡུན་ལ་རང་གི་གཞལ་བྱ་གསལ་བར་སྣང་
ཡང་ངེས་ནུས་པའི་སོ་སྐྱེའི་བློ་མེད་པའི་ཕྱིར་རོ། །
(གསུམ་པ） རང་རིག་མངོན་སུམ་བཤད་པ།
འཛིན་རྣམ་རང་རིག་གི་མཚན་ཉིད། རྟོག་བྲལ་མ་འཁྲུལ་བའི་འཛིན་
རྣམ་རང་རིག་མངོན་སུམ་གྱི་མཚན་ཉིད། རང་རིག་དང་རང་རིག་མངོན་
སུམ་གཉིས་དོན་གཅིག མཚན་གཞི་ནི། སྔོ་འཛིན་མིག་ཤེས་ཀྱི་སྟེང་གི་རང་
གིས་རང་མྱོང་བའི་ཆ་ལྟ་བུ། རང་རིག་དང་རང་རིག་མངོན་སུམ་དོན་
གཅིག་ཀྱང་། འཛིན་རྣམ་དེ་རང་རིག་གི་དོན་ལྡོག་ཡིན་པ་ལས་རང་རིག་
མངོན་སུམ་གྱི་དོན་ལྡོག་མ་ཡིན་པས། རང་རིག་མངོན་སུམ་གྱི་དོན་ལྡོག་
སྟོན་ཆེད་དེའི་མཚན་ཉིད་ལོགས་སུ་བྱས་པ་ཡིན། མདོ་སེམས་གཉིས་ཀས་
རང་རིག་མངོན་སུམ་འདོད་ཀྱང་། མཚན་ཉིད་འཇོག་ཚུལ་མི་འདྲ་སྟེ། མདོ་
སྡེ་བས་རང་གི་བདག་ཉིད་དུ་གྱུར་པའི་ཡུལ་དངོས་སུ་རིག་པའི་རྟོག་བྲལ་
མ་འཁྲུལ་བའི་ཤེས་པ། རང་རིག་མངོན་སུམ་གྱི་མཚན་ཉིད་དུ་འཇོག་
284



སེམས་ཙམ་པས་རང་གི་གཟུང་ཡུལ་གཉིས་སྣང་དང་བྲལ་བའི་ཚུལ་གྱིས་་་་་་
དངོས་སུ་རྟོགས་པའི་རྟོག་བྲལ་མ་འཁྲུལ་བའི་ཤེས་པ་དེའི་མཚན་ཉིད་དུ་་་་
བཞེད། རང་རིག་ཡིན་ན། རང་གི་བདག་ཉིད་དུ་གྱུར་པའི་ཡུལ་ཏེ་རང་
ཉིད་ཡིན་པར་གྱུར་པའི་ཡུལ་ལ་ཁ་ནང་ཁོ་ནར་ཕྱོགས་ནས་འཛིན་པའི་རྣམ་
པའི་ཆ་ཡིན་ཏེ། རང་གིས་རང་མྱོང་ཙམ་གྱི་ཆ་ཡིན་པའི་ཕྱིར། རང་རིག་
ཡིན་ན། གཉིས་སྣང་དང་བྲལ་བའི་རིག་པ་ཡིན་ཏེ། བློ་རང་གིས་རང་མྱོང་
བ་ཡིན་པས་ཡུལ་དང་ཡུལ་ཅན་གྱི་གཉིས་སྣང་ཡོད་ཚུལ་མེད་པའི་ཕྱིར་རོ། །
རང་རིག་མངོན་སུམ་ལ་དབྱེ་ན། རང་རིག་མངོན་སུམ་ཡིན་པར་གྱུར་
པའི་ཚད་མ་དང་། དེར་གྱུར་པའི་བཅད་ཤེས། དེར་གྱུར་པའི་སྣང་ལ་མ་
ངེས་པའི་བློ་དང་གསུམ་ཡོད་པ་ལས། དང་པོ་ནི། མིག་ཤེས་ཉམས་སུ་མྱོང་
བའི་རང་རིག་སྐད་ཅིག་དང་པོ་ལྟ་བུ། གཉིས་པ་ནི། མིག་ཤེས་ཉམས་སུ་
མྱོང་བའི་རང་རིག་སྐད་ཅིག་གཉིས་པ་ལྟ་བུ། གསུམ་པ་ནི། སོ་སྐྱེའི་རྒྱུད་ཀྱི་
དུས་མཐའི་སྐད་ཅིག་མའི་ངོ་བོར་གྱུར་པའི་ཡིད་མངོན་འཛིན་པའི་རང་་་་་་
རིག་མངོན་སུམ་དང་། བྱེ་བྲག་པའི་རྒྱུད་ཀྱི་བདེ་བ་ཤེས་པ་ཡིན་པ་ཉམས་
སུ་མྱོང་བའི་རང་རིག་མངོན་སུམ་དང་། རྒྱང་འཕེན་པའི་རྒྱུད་ཀྱི་རྗེས་
དཔག་ཚད་མ་ཡིན་པ་ཉམས་སུ་མྱོང་བའི་རང་རིག་མངོན་སུམ་ལྟ་བུ་ཡིན་
ཏེ། དེའི་དང་པོ་དུས་མཐའི་སྐད་ཅིག་མའི་ཡུན་ལ་རང་གི་གཞལ་བྱ་གསལ་
བར་སྣང་ཡང་ངེས་ནུས་པའི་སོ་སྐྱེའི་བློ་མེད་པ་དང་། གཉིས་པ་དེའི་རྒྱུད་
ལ་བདེ་བ་ཤེས་པ་ཡིན་པ་སྣང་ཡང་ཤེས་པ་ཡིན་པར་མ་རྟོགས་པ་དང་།
285



གསུམ་པ་རྒྱང་འཕེན་པའི་རྒྱུད་ལ་རྗེས་དཔག་ཚད་མ་ཡིན་པར་སྣང་ཡང་།
ཚད་མ་ཡིན་པར་མ་རྟོགས་པའི་ཕྱིར་རོ། །གཙོ་སེམས་དང་ཀུན་འགྲོ་ལྔ་སྐྱེས་
ཚེ། དེ་རེ་རེ་ལ་རང་རིག་རེ་རེ་ཡོད་དམ་ཞེ་ན། ཡོད་པ་མ་ཡིན་ཏེ། གཙོ་
སེམས་རང་གིས་རང་མཐོང་བའི་རང་རིག་དེས་གཙོ་སེམས་ཀུན་འགྲོ་ལྔ་་་་
དང་བཅས་པ་མཐོང་བ་ཡིན་པས་དེ་དག་ལ་རང་རིག་གི་ཤེས་པ་གཅིག་་་་་་
ལས་མེད་པའི་ཕྱིར།
（བཞི་བ） རྣལ་འབྱོར་མངོན་སུམ་བཤད་པ།
རང་གི་ཐུན་མོང་མ་ཡིན་པའི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་
ངེ་འཛིན་ལ་བརྟེན་ནས་བྱུང་ཞིང་། རང་ཡུལ་ཡང་དག་པའི་དོན་ལ་རྟོག་
བྲལ་མ་འཁྲུལ་བའི་མཁྱེན་པ་དེ་རྣལ་འབྱོར་མངོན་སུམ་གྱི་མཚན་ཉིད།
མཚན་གཞི་ནི། བུམ་པ་མི་རྟག་པ་མངོན་སུམ་དུ་རྟོགས་པའི་བློ་དང་མཐོང་
སྒོམ་མཉམ་བཞག་ལྟ་བུའོ༑ །རྣལ་འབྱོར་མངོན་སུམ་ནི། རང་ཉིད་ཡུལ་
འཛིན་ནུས་ཀྱི་ཤེས་པའི་ངོ་བོར་སྐྱེད་བྱེད་ཀྱི་རྒྱུ་ནི། རང་གི་ཐུན་མོང་མ་
ཡིན་པའི་བདག་རྐྱེན་དུ་གྱུར་པའི་ཞི་ལྷག་ཟུང་འབྲེལ་གྱི་ཏིང་ངེ་འཛིན་དེ་་་
ཡིན་ཞིང་། རང་ཡུལ་ཡང་དག་པ་སྟེ་སྡུག་བདེན་མི་རྟག་སྡུག་བསྔལ་ལ་
སོགས་པ་བདེན་བཞིའི་རྣམ་པ་བཅུ་དྲུག་གང་རུང་གསལ་བར་སྣང་ཞིང་ས་
དོན་འཛིན་པའི་རྟོག་པ་དང་བྲལ་བའི་མ་འཁྲུལ་བའི་རིག་པ་དེ་ཡིན་ནོ། །
དེ་ཡང་ མཐོང་ལམ་སྐད་ཅིག་དང་པོས་བསྡུས་པའི རྣལ་འབྱོར་མངོན་
སུམ་གྱི་བདག་རྐྱེན་ནི། སྦྱོར་ལམ་ཆོས་མཆོག་ཏུ་གྱུར་པའི་མི་རྟག་པ་སོགས་
286



རྟོགས་པའི་བདེན་པའི་རྣམ་པ་ཅན་གྱི་ཞི་ལྷག་ཟུང་འབྲེལ་གྱི་ཏིང་ངེ་འཛིན་
དེ་ད་ང་། མཐོང་ལམ་སྐད་ཅིག་གཉིས་པའི་རྣལ་འབྱོར་མངོན་སུམ་གྱི་
བདག་རྐྱེན་ནི། མཐོང་ལམ་སྐད་ཅིག་དང་པོའི་རྣལ་འབྱོར་མངོན་སུམ་དུ་
གྱུར་པའི་བདེན་པ་མངོན་སུམ་དུ་རྟོགས་པའི་ཞི་ལྷག་ཟུང་འབྲེལ་གྱི་ཏིང་ངེ་
འཛིན་དེ་ཡིན་པ་སོགས་རྣལ་འབྱོར་མངོན་སུམ་ཐོབ་ཟིན་ཕན་ཆད་ཀྱི་རྣལ་
འབྱོར་མངོན་སུམ་ཕྱི་མ་ཕྱི་མ་རྣམས་ཀྱི་བདག་རྐྱེན་ནི། སྐད་ཅིག་སྔ་མ་སྔ་
མའི རྣལ་འབྱོར་མངོན་སུམ་དུ་གྱུར་པའི་ཏིང་ངེ་འཛིན་དེ་ཡིན་ནོ། །
མདོ་སྡེ་བའི་ལུགས་འདིར། རྣལ་འབྱོར་མངོན་སུམ་གྱི་སྣང་ཡུལ་ནི་མི་
རྟག་སྡུག་བསྔལ་ལ་སོགས་པའི་རང་མཚན་ཁོ་ན་ཡིན་གྱི། གང་ཟག་གི་
བདག་བཀག་ཙམ་ནི་དེའི་བཟུང་ངོར་མེད་དེ། བདག་བྲལ་ཙམ་གྱི་མེད་
དགག་དངོས་མེད་ཡིན་ལ། དངོས་མེད་མངོན་སུམ་གྱི་སྣང་ཡུལ་མ་ཡིན་
པའི་ཕྱིར། རྣལ་འབྱོར་མངོན་སུམ་གྱི་རྟོགས་ཡུལ་ལ་ཐུན་མོང་གི་བདེན་པ་
བཞིའི་རྣམ་པ་བཅུ་དྲུག་ལས་གཞན་མེད་ཅིང་སེམས་ཙམ་པས་དེའི་སྟེང་དུ་
རང་ལུགས་ཀྱི་ཆོས་ཀྱི་བད བག་མེད་དང་། དབུ་མ་བས་སྟོང་ཉིད་དེའི་གཟུང་
བྱར་བཞེད་དོ །
རྣལ་འབྱོར་མངོན་སུམ་ལ་ཡུལ་གྱི་སྒོ་ནས་དབྱེ་ན། བདེན་བཞི་རྣམ་པ་
བཅུ་དྲུག་རྟོགས་པའི་ཡེ་ཤེས་བཅུ་དྲུག་ཡོད། ཡང་ན། རྣལ་འབྱོར་མངོན་
སུམ་དུ་གྱུར་པའི་མཐོང་ལམ། སྒོམ་ལམ། མི་སློབ་ལམ་དང་གསུམ། རྟེན་གྱི་
སྒོ་ནས་དབྱེ་ན། ཉན་ཐོས་འཕགས་པའི་རྒྱུད་ཀྱི་རྣལ་འབྱོར་མངོན་སུམ།
287



རང་རྒྱལ་འཕགས་པའི་རྒྱུད་ཀྱི་རྣལ་འབྱོར་མངོན་སུམ། བྱང་སེམས་
འཕགས་པའི་རྒྱུད་ཀྱི་རྣལ་འབྱོར་མངོན་སུམ། སངས་རྒྱས་འཕགས་པའི་
རྒྱུད་ཀྱི་རྣལ་འབྱོར་མངོན་སུམ། དེ་ལས་གཞན་པའི་འཕགས་རྒྱུད་ཀྱི་རྣལ་
འབྱོར་མངོན་སུམ་དང་ལྔ་ཡོད། ཡང་དེ་ལ་རང་ཡིན་པར་གྱུར་པའི་ཚད་མ་
དང་བཅད་ཤེས་གཉིས་ཡོད། རྣལ་འབྱོར་མངོན་སུམ་ལ་མ་ངེས་པའི་བློ་
མེད་དེ། དེ་ཡིན་ན་རང་ལ་སྣང་བ་ཐམས་ཅད་ངེས་པས་ཁྱབ་པའི་ཕྱིར།
རྣལ་འབྱོར་མངོན་སུམ་གྱིས་རང་གི་འཛིན་སྟངས་ཀྱི་ཡུལ་ལམ་གཞལ་བྱ་་་་
ངེས་པ་མ་ཟད། རང་གི་གཟུང་ཡུལ་དེ་དང་གྲུབ་བདེ་རྫས་གཅིག་པ་ཐམས་
ཅད་ཀྱང་རྟོགས་པའི་ཕྱིར་རོ། །རྣལ་འབྱོར་མངོན་སུམ་གྱི་ས་མཚམས་ནི། །
རང་རྒྱུད་པ་མན་ཆད་ཀྱི་ལུགས་ལ་མཐོང་ལམ་དང་མི་སློབ་ལམ་གྱི་བར་་་་་་
ཡོད་པ་ཡིན་གྱི། སོ་སྐྱེ་བ་ལ་རྣལ་འབྱོར་མངོན་སུམ་མེད་དེ། བདེན་བཞི་
རྣམ་པ་བཅུ་དྲུག་ལས་གང་ཡང་རུང་བ་མངོན་སུམ་དུ་རྟོགས་མ་ཐག་ནས་་་་
མཐོང་ལམ་པར་འགྱུར་བ་ཡིན་པའི་ཕྱིར། །
ཞར་བྱུང་མངོན་སུམ་ལྟར་སྣང་བཤད་པ།
རང་གི་སྣང་ཡུལ་ལ་འཁྲུལ་བའི་རིག་པ་མངོན་སུམ་ལྟར་སྣང་གི་་་་་་་་་
མཚན་ཉིད། དེ་དང་འཁྲུལ་ཤེས་དོན་གཅིག དབྱེ་ན། རྟོག་པ་མངོན་སུམ་
ལྟར་སྣང་དྲུག་དང་། རྟོག་མེད་མངོན་སུམ་ལྟར་སྣང་གཅིག་སྟེ་བདུན་ཡོད།
288



དང་པོ་དྲུག་ནི། ཚད་མ་ཀུན་བཏུས་ལས། འཁྲུལ་དང་ཀུན་རྫོབ་ཤེས་པ་
དང་། །རྗེས་དཔག་རྗེས་སུ་དཔག་ལས་བྱུང་། །དྲན་དང་མངོན་འདོད་ཅེས་
བྱའོ། །ཞེས་གསུངས་པ་ལྟར། འཁྲུལ་བའི་རྟོག་པ། ཀུན་རྫོབ་ཀྱི་རྟོག་པ།
རྗེས་དཔག་གི་རྟོག་པ། རྗེས་སུ་དཔག་པ་ལས་བྱུང་བའི་རྟོག་པ། དྲན་པའི་
རྟོག་པ། མངོན་འདོད་ཀྱི་རྟོག་པ་དང་དྲུག་གོ །མཚན་གཞི་རིམ་པ་ལྟར།
དང་པོ་ནི་སྒྲ་རྟག་འཛིན་རྟོག་པ་ལྟ་བུ། གཉིས་པ་ནི་སྒྲ་མི་རྟག་རྟོགས་ཀྱི་
རྟོག་པ་ལྟ་བུ། གསུམ་པ་ནི་རྟགས་འཛིན་སེམས་སུ་གྱུར་པའི་རྟོག་པ་ལྟ་བུ།
བཞི་བ་ནི་རྗེས་དཔག་གི་རྗེས་སུ་བྱུང་བའི་རྟོག་པ་ལྟ་བུ། ལྔ་བ་ནི་དེ་རིང་
གི་དུས་སུ་འདས་པའི་དོན་དྲན་པའི་རྟོག་པ་ལྟ་བུ། དྲུག་པ་ནི་དེ་རིང་གི་
དུས་སུ་མ་འོངས་པའི་དོན་མངོན་པར་འདོད་པའི་རྟོག་པ་ལྟ་བུའོ། །རྟོག་
མེད་མངོན་སུམ་ལྟར་སྣང་ནི། ཚད་མ་ཀུན་བཏུས་ལས། མངོན་སུམ་ལྟར་
སྣང་རབ་རིབ་བཅས། །ཞེས་གསུངས་པ་ལྟར། མིག་རབ་རིབ་ཀྱིས་བསླད་པ་
ལས་བྱུང་བའི་ཟླ་གཅིག་ཟླ་གཉིས་སུ་སྣང་བའི་དབང་ཤེས་དང་དུང་སེར་་་་་
སྣང་གི་དབང་ཤེས་ལྟ་བུ་རྟོག་མེད་ལོག་ཤེས་རྣམས་ཡིན་ནོ། །རྣམ་རྟོག་
རྣམས་ཆོས་ཅན། མངོན་སུམ་ལྟར་སྣང་ཡིན་གྱི་མངོན་སུམ་མ་ཡིན་ཏེ།
མངོན་སུམ་ཡིན་ན་དངོས་པོ་རང་མཚན་སྣང་ཡུལ་དུ་བྱེད་དགོས་ཀྱང་།
ཁྱོད་ཀྱིས་དངོས་པོ་རང་མཚན་སྣང་ཡུལ་དུ་བྱེད་མི་ནུས་པའི་ཕྱིར། དུང་
སེར་སྣང་གི་དབང་ཤེས་སོགས་རྟོག་མེད་ལོག་ཤེས་རྣམས་ཆོས་ཅན། མངོན་
སུམ་ལྟར་སྣང་ཡིན་གྱི་མངོན་སུམ་མ་ཡིན་ཏེ། མངོན་སུམ་ཡིན་ན་མི་བསླུ་བ་
289



༧ ཡིན་དགོས་ཀྱང་། ཁྱོད་ནི་མེད་པའི་ཡུལ་ཕྱིན་ཅི་ལོག་ཏུ་གསལ་བར་སྣང་བ་
ཡིན་པས། ཁྱོད་ཀྱི་རང་ཡུལ་མེད་ཕྱིར་བསླུ་བའི་ཤེས་པ་ཡིན་པའི་ཕྱིར་རོ། །
གོང་གི་མངོན་སུམ་ལྟར་སྣང་བདུན་པོ་རྣམས་བསྡུས་ན། རྟོག་པ་
མངོན་སུམ་ལྟང་སྣང་གསུམ་དང་། རྟོག་མེད་མངོན་སུམ་ལྟར་སྣང་གཅིག་
སྟེ་བཞིར་འདུ་སྟེ། རྟོག་པ་མངོན་སུམ་ལྟར་སྣང་ལ་བརྡ་རྟེན་ཅན་གྱི་རྟོག་པ།
དོན་གཞན་ལ་སྒྲོ་འདོགས་པའི་རྟོག་པ། ལྐོག་ཏུ་གྱུར་པའི་དོན་ཅན་གྱི་རྟོག་
པ་སྟེ་གསུམ་དང་། རྟེན་བསླད་པ་ལས་བྱུང་བའི་རྟོག་མེད་མངོན་སུམ་ལྟར་
སྣང་གཅིག་སྟེ་བཞིར་བསྡུས་པ་ཡིན། རྣམ་འགྲེལ་ལས། མངོན་སུམ་ལྟར་
སྣང་རྣམ་པ་བཞི། །རྟོག་པ་ཤེས་པ་རྣམ་གསུམ་དང་། །རྟེན་བསླད་པ་ལས་
བྱུང་བ་ཅན། །རྟོག་པ་མེད་པ་གཅིག་ཡིན་ནོ། །ཞེས་གསུངས་པའི་ཕྱིར།
བསླད་པ་ལས་བྱུང་བ་ཅན་གྱི་རྟོག་མེད་མངོན་སུམ་ལྟར་སྣང་ལ་བཞི་ཡོད་
དེ། འཁྲུལ་རྒྱུ་ཡུལ་ལ་ཡོད་པའི་རྟོག་མེད་ལོག་ཤེས་དང༌། འཁྲུལ་རྒྱུ་རྟེན་ལ་
ཡོད་པའི་དེ་དང་། འཁྲུལ་རྒྱུ་གནས་ལ་ཡོད་པའི་དེ་དང་། འཁྲུལ་རྒྱུ་དེ་མ་
ཐག་རྐྱེན་ལ་ཡོད་པའི་དེ་དང་བཞི་ཡོད་པའི་ཕྱིར། དེ་དག་འཁྲུལ་ཤེས་ཀྱི་
སྐབས་སུ་བརྗོད་ཟིན་པས་འདིར་མི་སྤྲོས་སོ། །
གཉིས་པ་ རྗེས་དཔག་བཤད་པ།
རང་གི་རྟེན་རྟོགས་ཡང་དག་བཀོད་པ་ལ་བརྟེན་ནས་སྐྱེས་ཤིང་རང་
གི་གཞལ་བྱ་ལྐོག་གྱུར་ལ་མི་བསླུ་བའི་ཞེན་རིག་དེ་རྗེས་དཔག་གི་མཚན་་་་་་
290



ཉིད། མཚན་གཞི་ནི། བྱས་པའི་རྟགས་ལས་སྒྲ་མི་རྟག་པར་རྟོགས་པའི་རྗེས་
དཔག་ལྟ་བུ། རྗེས་དཔག་དང་། རྗེས་སུ་དཔག་པའི་ཚད་མ་དང་། རང་
དོན་རྗེས་དཔག་རྣམས་དོན་གཅིག རྗེས་དཔག་ཡིན་ན་རྗེས་དཔག་གི་ཚད་
མ་ཡིན་པས་ཁྱབ། རྗེས་དཔག་ཡིན་ན་རང་དོན་རྗེས་དཔག་ཡིན་པས་ཁྱབ།
གཞན་དོན་རྗེས་དཔག་ནི། རྗེས་དཔག་དངོས་མ་ཡིན་ཏེ། རྗེས་དཔག་
བཏགས་པ་བ་ཡིན་པའི་ཕྱིར། །
རྗེས་དཔག་ལ་ངོ་བོའི་སྒོ་ནས་དབྱེ་ན། དངོས་སྟོབས་རྗེས་དཔག་དང་།
གྲགས་པའི་རྗེས་དཔག་དང་། ཡིད་ཆེས་རྗེས་དཔག་དང་གསུམ་ལས། དང་
པོ་ནི། བྱས་པའི་རྟགས་ལས་སྒྲ་མི་རྟག་པར་རྟོགས་པའི་རྗེས་དཔག་ལྟ་བུ།
གཉིས་པ་ནི། རྟོག་ཡུལ་ན་ཡོད་པའི་རྟགས་ལས་རི་བོང་ཅན་ལ་ཟླ་བ་ཞེས་
པའི་སྒྲས་བརྗོད་རུང་དུ་རྟོགས་པའི་རྗེས་དཔག་ལྟ་བུ། གསུམ་པ་ནི། དཔྱད་
པ་གསུམ་གྱིས་དག་པའི་ལུང་གི་རྟགས་ལས། སྦྱིན་པས་ལོངས་སྤྱོད་ཁྲིམས་
ཀྱིས་བདེ། །ཞེས་པའི་ལུང་རང་གི་བསྟན་དོན་ལ་མི་བསླུ་བར་རྟོགས་པའི་
རྗེས་དཔག་ལྟ་བུའོ། །དཔྱད་པ་གསུམ་ནི། མངོན་སུམ་ཚད་མ་དང་། དངོས་
སྟོབས་རྗེས་དཔག་དང་། ཡིད་ཆེས་རྗེས་དཔག་གསུམ་ལ་བྱེད་དོ༑ །དེ་ཡང་།
གྲགས་པའི་རྗེས་དཔག་ལ་དངོས་སྟོབས་རྗེས་དཔག་གིས་ཁྱབ་ཀྱང་། དངོས་
སྟོབས་རྗེས་དཔག་ལ་གྲགས་པའི་རྗེས་དཔག་གིས་མ་ཁྱབ་སྟེ། སྒྲ་མི་རྟག་
རྟོགས་ཀྱི་རྗེས་དཔག་དེ་གྲགས་པའི་རྗེས་དཔག་མ་ཡིན་པའི་ཕྱིར་ཏེ། སྒྲ་
རྟག་སྟོང་དུ་རྟོགས་པའི་རྗེས་དཔག་དེ་གྲགས་པའི་རྗེས་དཔག་མ་ཡིན་པའི་
291



ཕྱིར། མ་གྲུབ་ན། དེར་ཐལ། བྱས་པ་དེ་སྒྲ་རྟག་སྟོང་དུ་སྒྲུབ་པའི་གྲགས་
པའི་རྟགས་ཡང་དག་མ་ཡིན་པའི་ཕྱིར་ཏེ། འཇིག་རྟེན་ན་སྒྲ་རྟག་པས་སྟོང་
བར་མ་གྲགས་པའི་ཕྱིར་རོ། །
རྗེས་དཔག་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་རང་དོན་རྗེས་་་་་་་
དཔག་དང་། གཞན་དོན་རྗེས་དཔག་གཉིས་ལས། དང་པོ་དང་རྗེས་དཔག་
དོན་གཅིག གཉིས་པ་ནི། སྔ་རྒོལ་རང་གི་ཚད་མས་མཐོང་བའི་རྟགས་ཀྱི་
ཚུལ་གསུམ་ཕྱི་རྒོལ་ལ་གསལ་བར་སྟོན་པའི་ངག་རྣམ་དག་དེ། གཞན་དོན་
རྗེས་དཔག་གི་མཚན་ཉིད་ཡིན་ཏེ། ཚད་མ་མདོ་ལས། གཞན་དོན་རྗེས་སུ་
དཔག་པ་ནི། །རང་གིས་མཐོང་དོན་རབ་གསལ་བྱེད། །ཅེས་གསུངས་པའི་
ཕྱིར། གཞན་དོན་རྗེས་དཔག་དང་སྒྲུབ་ངག་ཡང་དག་དོན་གཅིག་གོ །རྗེས་
དཔག་དང་རྗེས་དཔག་ཚད་མ་གཉིས་དོན་གཅིག ཅུང་རྒྱས་པ་ཚད་མའི་
སྐབས་སུ་བརྗོད་ཟིན་ཏོ། །
ཞར་བྱུང་རྟགས་འཛིན་སེམས་བཤད་པ།
. རང་ཉིད་སྒྲ་བྱས་པ་དང་བྱས་ན་མི་རྟག་པས་ཁྱབ་པ་གང་རུང་ལ་མི་་་་
བསླུ་བ་ཡང་ཡིན། རང་གི་རྒྱུ་རྐྱེན་བྱས་པ་ལ་བརྟེན་ནས་བྱུང་བའི་བྱས་པའི་
རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་གི་རྒྱུ་ཡང་ཡིན་པའི་གཞི་མཐུན་
པར་གྱུར་པའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་་་་
292



དག་གི་རྒྱུད་ཀྱི་རིག་པ་དེ། རང་ཉིད་བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་རྟགས་འཛིན་སེམས་ཀྱི་མཚན་ཉིད། དབྱེ་ན། སྒྲ་བྱས་པར་འཇལ་
བའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་འཛིན་སེམས་་་་་
དང་། བྱས་ན་མི་རྟག་པས་ཁྱབ་པ་འཇལ་བའི་རྟགས་འཛིན་སེམས་གཉིས་
ཡོད་པ་ལས། རང་ཉིད་སྒྲ་བྱས་པ་ལ་མི་བསླུ་བ་ཡང་ཡིན། རང་གི་རྒྱུ་རྐྱེན་
བྱས་པ་ལ་བརྟེན་ནས་བྱུང་བའི་བྱས་པའི་རྟགས་ཀྱིས་སྒྲ་མི་རྟག་པར་རྟོགས་
པའི་རྗེས་དཔག་གི་རྒྱུ་ཡང་ཡིན་པའི་གཞི་མཐུན་པར་གྱུར་པའི་བྱས་པའི་་་་་
རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་གི་རྒྱུད་ཀྱི་རིག་པ་དེ།།
དང་པོའི་མཚན་ཉིད། རང་ཉིད་བྱས་ན་མི་རྟག་པས་ཁྱབ་པ་ལ་མི་བསླུ་བ་
ཡང་ཡིན། རང་གི་རྒྱུ་རྐྱེན་བྱས་པ་ལ་བརྟེན་ནས་བྱུང་བའི་བྱས་པའི་རྟགས་
ཀྱིས་སྒྲ་མི་རྟག་པར་རྟོགས་པའི་རྗེས་དཔག་གི་རྒྱུ་ཡང་ཡིན་པའི་གཞི་མཐུན་
པར་གྱུར་པའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་་་་
དག་གི་རྒྱུད་ཀྱི་རིག་པ་དེ། གཉིས་པའི་མཚན་ཉིད་དོ། །དང་པོ་ལ་དབྱེ་ན།
སྒྲ་བྱས་པར་འཇལ་བའི་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་་་་་་
རྟགས་འཛིན་སེམས་སུ་གྱུར་པའི་མངོན་སུམ། རྗེས་དཔག དཔྱད་ཤེས་
དང་གསུམ་ལས། དང་པོ་ནི། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་ཕྱི་རྒོལ་ཡང་དག་གི་རྒྱུད་ཀྱི་སྒྲ་བྱས་པར་འཇལ་བའི་མངོན་སུམ་ལྟ་བུ།
གཉིས་པ་ནི། དེའི་རྒྱུད་ཀྱི་སྒྲ་བྱས་པར་འཇལ་བའི་རྗེས་དཔག་ལྟ་བུ།
གསུམ་པ་ནི། དེའི་རྒྱུད་ཀྱི་སྒྲ་བྱས་པར་འཇལ་བའི་རྗེས་དཔག་སྐད་ཅིག་
293



གཉིས་པ་ལྟ་བུའོ། །གཉིས་པ་ལ་དབྱེ་ན། བྱས་ན་མི་རྟག་པས་ཁྱབ་པ་འཇལ་
བའི་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་འཛིན་སེམས་སུ་གྱུར་
པའི་མངོན་སུམ། རྗེས་དཔག དཔྱད་ཤེས་དང་གསུམ་ལས། དང་པོ་ནི།
བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་གི་རྒྱུད་ཀྱི་
བྱས་ན་མི་རྟག་པས་ཁྱབ་པ་འཇལ་བའི་མངོན་སུམ་ལྟ་བུ། གཉིས་པ་ནི།
དེའི་རྒྱུད་ཀྱི་བྱས་ན་མི་རྟག་པས་ཁྱབ་པ་འཇལ་བའི་རྗེས་དཔག་ལྟ་བུ།
གསུམ་པ་ནི། དེའི་རྒྱུད་ཀྱི་བྱས་ན་མི་རྟག་པས་ཁྱབ་པ་འཇལ་བའི་རྗེས་
དཔག་སྐད་ཅིག་གཉིས་པ་ལྟ་བུའོ། །
གསུམ་པ། དཔྱད་ཤེས་བཤད་པ།
རྟོགས་ཟིན་རྟོགས་པའི་རིག་པ་དཔྱད་ཤེས་ཀྱི་མཚན་ཉིད། མཚན་
གཞི་ནི། བུམ་འཛིན་མངོན་སུམ་སྐད་ཅིག་གཉིས་པ་དང་། སྒྲ་མི་རྟག་
རྟོགས་ཀྱི་རྗེས་དཔག་སྐད་ཅིག་གཉིས་པ་ལྟ་བུའོ། །དཔྱད་ཤེས་དང་བཅད་
ཤེས་དོན་གཅིག མཚན་ཉིད་ཀྱི་སྒྲ་བཤད་ནི། རང་འདྲེན་བྱེད་ཀྱི་ཚད་མ་སྔ་
མས་རྟོགས་ཟིན་བྱེད་པ་མ་ཉམས་པའི་དོན་དེ་ཉིད་ལ་སླར་ཡང་རང་གི་་་་་
དོན་དེ་འཛིན་པའི་བྱེད་པ་བསྣན་ནས་འཛིན་པར་བྱེད་པ་ལས། རང་གིས་
ཡུལ་དེ་གསར་དུ་རྟོགས་པ་དང་སྒྲོ་འདོགས་གཅོད་པའི་བྱ་བའི་ལས་མི་བྱེད་
པའི་རིག་པ་ཞིག་ཡིན་ཞེས་པའོ། །ཚད་མ་སྔ་མས་ཡུལ་རྟོགས་པའི་བྱེད་པ་
མ་ཉམས་པ་སྟེ་ངེས་པ་མ་ཉམས་པའི་ཡུལ་འཛིན་པ་དེ་དཔྱད་ཤེས་ཡིན་གྱི་
294



ཚད་མ་སྔ་མས་རྟོགས་པའི་བྱེད་པ་ཉམས་ནས་སླར་ཡང་ཡུལ་དེ་ངེས་པའི་
བློ་ནི་དཔྱད་ཤེས་མ་ཡིན་ཏེ། ཚད་མ་ཡིན་པའི་ཕྱིར་ཏེ་མ་ཤེས་པའི་དོན་
གསར་དུ་རྟོགས་པའི་ཤེས་པ་ཡིན་པའི་ཕྱིར། བྱེད་པ་བསྣན་ཅེས་པ་ནི། །
དཔྱད་ཤེས་ཀྱིས་ཡུལ་འཛིན་པའི་བྱེད་པ་དེ་ཚད་མས་རྟོགས་པའི་བྱེད་པ་མ་
ཉམས་པ་དེ་ལ་བསྣན་ནས་འཛིན་པ་ཡིན་ལ། རང་གི་གསར་དུ་རྟོགས་པའི་
བྱེད་པ་མེད་པའི་དོན་བསྟན་པ་ཡིན་ནོ། །དཔྱད་ཤེས་ཡིན་ན་རང་འདྲེན་
བྱེད་ཀྱི་ཚད་མ་ལས་བྱུང་བས་ཁྱབ་སྟེ། དཔྱད་ཤེས་དེ་ཡིད་དཔྱོད་ཀྱིས་
རྟོགས་པ་ཙམ་གྱིས་མི་ཆོག་པར་མངོན་རྗེས་གང་རུང་གི་ཚད་མས་རྟོགས་་་་་
ཟིན་གྱི་དོན་རྟོགས་པའི་རིག་པ་ཡིན་པའི་ཕྱིར་རོ། །
དཔྱད་ཤེས་ལ་དབྱེ་ན། མངོན་སུམ་གྱི་རྒྱུན་དུ་གྱུར་པའི་དཔྱད་ཤེས་
དང་། རྗེས་དཔག་གི་རྒྱུན་དུ་གྱུར་པའི་དཔྱད་ཤེས་དང་། དེ་གཉིས་གང་
རུང་མ་ཡིན་པའི་དཔྱད་ཤེས་དང་གསུམ་ཡོད།
མངོན་སུམ་གྱི་རྒྱུན་དུ་གྱུར་པའི་དཔྱད་ཤེས་ནི། བུམ་འཛིན་དབང་
མངོན་སྐད་ཅིག་གཉིས་པ་ལྟ་བུ་སྟེ། དབྱེ་ན། དབང་མངོན་དཔྱད་ཤེས་
དང་། ཡིད་མངོན་དཔྱད་ཤེས་དང་། རང་རིག་མངོན་སུམ་གྱི་དཔྱད་ཤེས་
དང་། རྣལ་འབྱོར་མངོན་སུམ་གྱི་དཔྱད་ཤེས་དང་། དེ་བཞི་གང་རུང་མ་
ཡིན་པའི་མངོན་སུམ་དཔྱད་ཤེས་དང་ལྔ་ཡོད། མཚན་གཞི་རིམ་པ་ལྟར།
དང་པོ་ནི། དབང་མངོན་ལྔའི་སྐད་ཅིག་གཉིས་པ་རྣམས་ལྟ་བུ། གཉིས་པ་
ནི། མངོན་སུམ་བཞིར་ཕྱེ་བའི་ཡིད་མངོན་སྐད་ཅིག་མ་གཅིག་ཡིན་པས་དེ་
295



ལ་དཔྱད་ཤེས་མེད་ཀྱང་། གཞན་སེམས་ཤེས་པའི་མངོན་ཤེས་སོགས་སྤྱིར་
ཡིད་མངོན་ཡིན་པས་དེའི་སྐད་ཅིག་གཉིས་པ་ལྟ་བུ་གཉིས་པའི་མཚན་གཞི་
ཡིན་ནོ། །གསུམ་པ་ནི། མིག་ཤེས་ཉམས་སུ་མྱོང་བའི་རང་རིག་མངོན་སུམ་
སྐད་ཅིག་གཉིས་པ་ལྟ་བུ། བཞི་བ་ནི། མཐོང་ལམ་བར་ཆད་མེད་ལམ་སྐད་
ཅིག་གཉིས་པ་ལྟ་བུ། ལྔ་བ་ནི། མངོན་སུམ་སྐད་ཅིག་གཉིས་པ་ལྟ་བུའོ། །
རྗེས་དཔག་གི་རྒྱུན་དུ་གྱུར་པའི་དཔྱད་ཤེས་ནི། སྒྲ་མི་རྟག་རྟོགས་ཀྱི་
རྗེས་དཔག་སྐད་ཅིག་གཉིས་པ་ལ་སོགས་པའི་རྗེས་དཔག་སྐད་ཅིག་གཉིས་
པ་ཐམས་ཅད་དོ། །
མངོན་རྗེས་གང་རུང་མ་ཡིན་པར་གྱུར་པའི་དཔྱད་ཤེས་ལ། མངོན་
སུམ་གྱིས་དྲངས་པའི་རྟོག་པ་དཔྱད་ཤེས་དང་། རྗེས་དཔག་གིས་དྲངས་པའི་
རྟོག་པ་དཔྱད་ཤེས་དང་། དེ་གཉིས་གང་རུང་མ་ཡིན་པར་གྱུར་པའི་དཔྱད་
ཤེས་དང་གསུམ་ཡོད་དེ། དང་པོའི་མཚན་གཞི་ནི། བུམ་འཛིན་དབང་
མངོན་གྱིས་དྲངས་པའི་བུམ་པ་ངེས་པའི་ངེས་ཤེས་ལྟ་བུ། གཉིས་པའི་
མཚན་གཞི་ནི། བྱས་རྟགས་ཀྱིས་སྒྲ་མི་རྟག་པར་རྟོགས་པའི་རྗེས་དཔག་
གིས་དྲངས་པའི་སྒྲ་མི་རྟག་པ་ངེས་པའི་ངེས་ཤེས་ལྟ་བུ། གསུམ་པ་ནི། ཚད་
མ་སྐད་ཅིག་གཉིས་པ་ལྟ་བུའོ། །སྒྲ་མི་རྟག་པར་རྟོགས་པའི་རྗེས་དཔག་གིས་
དྲངས་པའི་སྒྲ་མི་རྟག་པ་ངེས་པའི་ངེས་ཤེས་ནི་རྗེས་དཔག་མ་ཡིན་ཏེ་རྗེས་
དཔག་ཡིན་ན་རྟགས་ལ་བརྟེན་ནས་སྐྱེས་པ་ཡིན་པས་ཁྱབ་པ་གང་ཞིག དེ་
རྟགས་ལ་བརྟེན་ནས་སྐྱེས་པ་མ་ཡིན་པའི་ཕྱིར་རོ། །
296



བཞི་བ། ཡིད་དཔྱོད་བཤད་པ།
བསླུ་བའི་ཞེན་རིག་དོན་མཐུན་ཡིད་དཔྱོད་ཀྱི་མཚན་ཉིད། མྱོང་བ་
དང་རང་གི་རྟེན་རྟགས་ཡང་དག་གང་ལའང་མ་བརྟེན་པར་རང་ཡུལ་་་་་་་
བདེན་པ་མཐའ་གཅིག་ཏུ་གསར་དུ་ངེས་པའི་ཞེན་རིག་དེ། རང་ཉིད་ཡིད་
དཔྱོད་ཡིན་པའི་མཚན་ཉིད། མཚན་གཞི་ནི། རྟགས་ལ་མ་བརྟེན་པར་སྒྲ་མི་
རྟག་པར་རྟོགས་པའི་ཐོས་བྱུང་དང་། རྟགས་ལ་བརྟེན་པའི་སྒྲ་མི་རྟག་པར་
རྟོགས་པའི་ཐོས་བྱུང་ལྟ་བུའོ། །མཚན་ཉིད་ཀྱི་ཟུར་དུ་མྱོང་བ་ལ་མ་བརྟེན་
ཞེས་པས་མངོན་སུམ་དང་ཡིད་དཔྱོད་གཉིས་ཀྱི་གཞི་མཐུན་ཡོད་པ་གཅོད།
རང་གི་རྟེན་རྟགས་ཡང་དག་ལ་མ་བརྟེན་ཞེས་པས། རྗེས་དཔག་དང་ཡིད་
དཔྱོད་ཀྱི་གཞི་མཐུན་ཡོད་པ་གཅོད། རང་ཡུལ་བདེན་པ་ཞེས་པས་ལོག་
ཤེས་དང་ཡིད་དཔྱོད་ཀྱི་གཞི་མཐུན་ཡོད་པས་གཅོད། མཐའ་གཅིག་ཏུ་ཞེས་
པས་ཐེ་ཚོམ་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། གསར་དུ་ངེས་
ཞེས་པས། དཔྱད་ཤེས་དང་ཡིད་དཔྱོད་ཀྱི་གཞི་མཐུན་ཡོད་པ་གཅོད། ཞེན་
རིག་ཅེས་པས་རྟོག་མེད་ཀྱི་ཤེས་པ་དང་ཡིད་དཔྱོད་ཀྱི་གཞི་མཐུན་ཡོད་པ་་་
གཅོད་དོ། །
ཡིད་དཔྱོད་ལ་དབྱེ་ན། རྒྱུ་མཚན་མེད་པའི་ཡིད་དཔྱོད་དང་། རྒྱུ་
མཚན་ཅན་གྱི་ཡིད་དཔྱོད་གཉིས། རྒྱུ་མཚན་མེད་པའི་ཡིད་དཔྱོད་ནི། རྒྱུ་
མཚན་གང་གི་སྒོ་ནས་ཀྱང་མི་བསམ་པར་སྒྲ་མི་རྟག་ཅེས་པའི་ངག་ཙམ་ལ་
297



བརྟེན་ནས་སྒྲ་མི་རྟག་པར་འཛིན་པའི་བློ་ལྟ་བུ་སྟེ། དེ་སྒྲ་མི་རྟག་པའི་དམ་
བཅའ་བརྗོད་པ་ཡིན་གྱི་སྒྲ་མི་རྟག་པའི་རྒྱུ་མཚན་ཡང་དག་མ་བརྗོད་པའི་་་
ཕྱིར། རྒྱུ་མཚན་ཅན་གྱི་ཡིད་དཔྱོད་ནི། སྒྲ་བྱས་པ་ཡིན་ན་མི་རྟག་པ་ཡིན་
དགོས་སོ་སྙམ་དུ་འཛིན་པའི་ཡིད་དཔྱོད་ལྟ་བུ། འདི་ལ་རྒྱུ་མཚན་འགལ་
བའི་ཡིད་དཔྱོད་དང་། རྒྱུ་མཚན་མ་ངེས་པའི་ཡིད་དཔྱོད་དང་། རྒྱུ་མཚན་
མ་གྲུབ་པའི་ཡིད་དཔྱོད་དང་། རྒྱུ་མཚན་གཏན་ལ་མ་ཕབ་པའི་ཡིད་དཔྱོད་
དང་བཞི་ཡོད་པ་ལས། དང་པོ་ནི། དོན་བྱེད་ནུས་སྟོང་གི་རྟགས་ལས་སྒྲ་མི་
རྟག་པར་འཛིན་པའི་བློ་ལྟ་བུ་སྟེ། དོན་བྱེད་ནུས་སྟོང་མི་རྟག་པ་དང་འགལ་
བ་ཡིན་ལ། དོན་བྱེད་ནུས་སྟོང་གི་རྟགས་ལས་སྒྲ་མི་རྟག་པར་སྒྲུབ་མི་ནུས་
པའི་ཕྱིར་རྒྱུ་མཚན་འགལ་བ་ལ་བརྟེན་པའི་ཡིད་དཔྱོད་ཡིན་ནོ། །གཉིས་པ་
ནི། གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ་སྟེ། ག་ཞལ་
བྱ་ཡིན་ན་མི་རྟག་པས་ཁྱབ་པ་མ་ངེས་པས། གཞལ་བྱའི་རྟགས་ཀྱིས་སྒྲ་མི་
རྟག་པ་སྒྲུབ་མི་ནུས་པས་ན། རྒྱུ་མཚན་མ་ངེས་པ་ལ་བརྟེན་པའི་ཡིད་དཔྱོད་
ཡིན་ནོ། །གསུམ་པ་ནི། མིག་ཤེས་ཀྱི་གཟུང་བྱའི་རྟགས་ལས་སྒྲ་མི་རྟག་པར་
འཛིན་པའི་བློ་ལྟ་བུ་སྟེ། མིག་ཤེས་ཀྱི་གཟུང་བྱ་དེ་སྒྲ་ལ་མ་གྲུབ་པའི་རྟགས་
ཡིན་པས། དེས་སྒྲ་མི་རྟག་པ་སྒྲུབ་མི་ནུས་པའི་ཕྱིར་རྒྱུ་མཚན་མ་གྲུབ་པ་ལ་
བརྟེན་པའི་ཡིད་དཔྱོད་ཡིན་ནོ། །བཞི་བ་ནི། སྒྲ་བྱས་པ་དང་། བྱས་ན་མི་
རྟག་པས་ཁྱབ་པ་ཚད་མས་མ་ངེས་པར་བྱས་རྟགས་ལས་སྒྲ་མི་རྟག་པར་་་་་
འཛིན་པའི་བློ་ལྟ་བུ་སྟེ། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་
298



ཡིན་ཡང་། གང་ཟག་དེས་གཏན་ལ་མ་ཕབ་པའི་ཕྱིར་རྒྱུ་མཚན་གཏན་ལ་མ་
ཕབ་པའི་ཡིད་དཔྱོད་ཡིན་ནོ། །
མདོར་ན། ཡིད་དཔྱོད་ནི། རྒྱུ་མཚན་ལྟར་སྣང་དང་། རྒྱུ་མཚན་མི་ཤེས་
བཞིན་དུ་རང་ཡུལ་དོན་མཐུན་དུ་འཛིན་པའི་རྟོག་པ་ཐམས་ཅད་ཡིན་ལ།
སྐབས་འདིར་ཐོས་བྱུང་གི་བློ་ཡིན་ན། ཡིད་དཔྱོད་ཡིན་པས་ཁྱབ་བོ། །རྒྱུ་
མཚན་ཅན་གྱི་ཡིད་དཔྱོད་ཐམས་ཅད་རྒྱུ་མཚན་ལ་བརྟེན་ནས་རང་ཡུལ་ལ་
ངེས་པའི་བློ་ཡིན་ཡང་། དེ་ཡིན་པས་མངོན་རྗེས་གང་རུང་ཡིན་མི་དགོས་ཏེ།
རྒྱུ་མཚན་ལ་བརྟེན་ནས་ངེས་པ་དེ་ལ། རྒྱུ་མཚན་ཡང་དག་ལ་བརྟེན་ནས་
ངེས་པ་དང་། རྒྱུ་མཚན་ལྟར་སྣང་ལ་བརྟེན་ནས་ངེས་པ་གཉིས་ཡོད་ཅིང་།
རྒྱུ་མཚན་ཡང་དག་ལ་བརྟེན་ནས་ངེས་པ་དེ་ལ་ཡང་ངེས་པ་ཡང་དག་དང་།
ངེས་པ་ལྟར་སྣང་གཉིས་ལས། དང་པོ་དེ་རྗེས་དཔག་ཡིན་གྱི་ཡིད་དཔྱོད་མ་
ཡིན་ལ། གཉིས་པ་དེ་ཡིད་དཔྱོད་ཡིན་ཡང་མངོན་རྗེས་གང་ཡང་མ་ཡིན་
ནོ། །རྒྱུ་མཚན་ལྟར་སྣང་ལ་བརྟེན་ནས་ངེས་པ་དེ་ལའང། ངེས་པ་ཡང་དག་
དང་། ངེས་པ་ལྟར་སྣང་གཉིས་ཡོད་ལ། དང་པོ་མཉན་བྱའི་རྟགས་ལས་སྒྲ་
མི་རྟག་པར་ངེས་པའི་ཡིད་དཔྱོད་ལྟ་བུ། གཉིས་པ་དེ་ཐེ་ཚོམ་དང་བཅས་པ་
ཡིན་ཕྱིར་མངོན་རྗེས་གང་ཡང་མ་ཡིན་པར་མ་ཟད། ཡིད་དཔྱོད་ཀྱང་མ་
ཡིན་ནོ། །
299



ལྔ་བ། སྣང་ལ་མ་ངེས་པའི་བློ་བཤད་པ།
རང་ཡུལ་མ་ངེས་པའི་གསལ་སྣང་ཅན་གྱི་མ་འཁྲུལ་བའི་རིག་པ་སྣང་
ལ་མ་ངེས་པའི་བློའི་མཚན་ཉིད། རང་གི་འཇུག་ཡུལ་དུ་གྱུར་པའི་རང་
མཚན་གསལ་བར་སྣང་བ་ཡང་ཡིན། རང་གི་འཇུག་ཡུལ་དུ་གྱུར་པའི་རང་
མཚན་ལ་མ་ངེས་པ་ཡང་ཡིན་པའི་གཞི་མཐུན་པར་གྱུར་པའི་རིག་པ་དེ། །
རང་ཉིད་སྣང་ལ་མ་ངེས་པའི་བློ་ཡིན་པའི་མཚན་ཉིད། མཚན་གཞི་ནི།
མིག་གིས་གཟུགས་ཡིད་འོང་མཐོང་བ་ལ་ལྷག་པར་ཆགས་པའི་གནས་་་་་་་
སྐབས་ཀྱི་སྒྲ་འཛིན་དབང་མངོན་ལྟ་བུ། མཚན་ཉིད་ཀྱི་དོན་ནི། སྣང་ལ་མ་
ངེས་པའི་བློ་དེ། མེད་པ་གསལ་སྣང་ཅན་གྱི་རྟོག་མེད་ལོག་ཤེས་ལྟ་བུ་མ་
ཡིན་པར། རང་གི་འཇུག་ཡུལ་སྟེ་གཟུང་བྱའི་ཡུལ་བུམ་པ་སོགས་དངོས་པོ་
རང་མཚན་པ་ཞིག་གསལ་བར་སྣང་བ་ཡང་ཡིན། དེ་གསལ་བར་སྣང་ཡང་
རང་ཡུལ་མ་ངེས་པ་སྟེ་མ་རྟོགས་པའི་བློ་ཡང་ཡིན། དེ་གཉིས་ཀའི་གཞི་
མཐུན་པར་གྱུར་པའི་རིག་པ་ཞིག་ཡིན་ཞེས་པའོ། །
སྣང་ལ་མ་ངེས་པའི་བློ་ལ་དབྱེ་ན་གསུམ་ཡོད་དེ། སྣང་ལ་མ་ངེས་པའི་
བློར་གྱུར་པའི་དབང་མངོན་དང་། ཡིད་མངོན་དང་། རང་རིག་མངོན་སུམ་
སྟེ་གསུམ་ཡོད་པའི་ཕྱིར། དང་པོ་སྣང་ལ་མ་ངེས་པའི་དབང་མངོན་ནི་ཡིད་
གཟུགས་མཛེས་པ་ལ་ལྷག་པར་ཆགས་བཞིན་པའི་སྐྱེས་བུའི་རྒྱུད་ཀྱི་སྒྲ་་་་་་
འཛིན་ཉན་ཤེས་དང་། ཁོ་བོས་སྔོན་པོ་མཐོང་ངམ་མ་མཐོང་སྙམ་པའི་ཐེ་
ཚོམ་འདྲེན་པར་བྱེད་པའི་སྔོན་འཛིན་དབང་མངོན་ལྟ་བུའོ། །གཉིས་པ་ནི།
300



ཚུར་མཐོང་གི་རྒྱུད་ཀྱི་གཟུགས་སོགས་དོན་ལྔ་འཛིན་པའི་ཡིད་མངོན་ལྟ་བུ།
གསུམ་པ་ནི། ཚུར་མཐོང་གི་རྒྱུད་ཀྱི་གཟུགས་སོགས་དོན་ལྔ་འཛིན་པའི་
ཡིད་མངོན་ཉམས་སུ་མྱོང་བའི་རང་རིག་མངོན་སུམ་ལྟ་བུའོ། །དེས་ན་
གཟུགས་འཛིན་ཡིད་མངོན་དང་། འཕགས་རྒྱུད་ཀྱི་གཟུགས་འཛིན་ཡིད་
མངོན་གཉིས་ཚད་མ་ཡིན་མོད་ཀྱང་། ཚུར་མཐོང་གི་རྒྱུད་ཀྱི་གཟུགས་
འཛིན་ཡིད་མངོན་ཚད་མ་མ་ཡིན་ཏེ། དེ་སྣང་ལ་མ་ངེས་པའི་བློ་ཡིན་པའི་
ཕྱིར། ཚུར་མཐོང་གི་རྒྱུད་ཀྱི་གཟུགས་འཛིན་ཡིད་མངོན་དུ་གྱུར་པའི་ཚད་
མ་མེད་པའི་ཕྱིར། དེ་ལྟར་ཡང་རྣམ་བཤད་ཐར་ལམ་གསལ་བྱེད་ལས། སོ་
སོ་སྐྱེ་བོའི་རྒྱུད་ལ་ཡིད་ཀྱི་མངོན་སུམ་ཡོད་ཀྱང་། ཡིད་ཀྱི་མངོན་སུམ་དུ་
གྱུར་པའི་ཚད་མ་མེད་ལ་ཞེས་གསུངས་པའི་ཕྱིར། ཁྱབ་སྟེ། ཚུར་མཐོང་དང་
སོ་སྐྱེ་དོན་གཅིག་ཡིན་པའི་ཕྱིར། རྣམ་བཤད་ཀྱི་ལུང་དེ་ཡང་། སོ་སྐྱེའི་རྒྱུད་
ལ་གཟུགས་འཛིན་ཡིད་མངོན་དུ་གྱུར་པའི་ཚད་མ་མེད་པ་ལ་དགོངས་པ་་་་
ཡིན་གྱི། སོ་སྐྱེའི་རྒྱུད་ལ་ཡིད་མངོན་དུ་གྱུར་པའི་ཚད་མ་ནི་ཡོད་དེ། སོ་སྐྱེའི་
རྒྱུད་ཀྱི་མངོན་ཤེས་དེ་ཚད་མ་ཡིན་པའི་ཕྱིར་རོ། །སྤྱིར་གཟུགས་འཛིན་ཡིད་
མངོན་དུ་གྱུར་པའི་ཚད་མ་དང་། སྣང་ལ་མ་ངེས་པའི་བློ་གཉིས་ཡོད་ཀྱང་།
དེར་གྱུར་པའི་དཔྱད་ཤེས་མེད་དེ། གཟུགས་འཛིན་ཡིད་མངོན་སྐད་ཅིག་
གཉིས་པ་མེད་པའི་ཕྱིར། དེར་ཐལ། དུས་མཐའི་སྐད་ཅིག་མ་ཡིན་པའི་ཕྱིར།
དེས་ན་སྣང་ལ་མ་ངེས་པའི་བློ་ཡིན་ན་མངོན་སུམ་ཡིན་པས་ཁྱབ་ཀྱང་། དེ་
ཡིན་ན་རང་ཡུལ་ལ་ངེས་པ་འདྲེན་མི་ནུས་པས་ཁྱབ་པའི་ཕྱིར། དེ་ཡིན་ན་
301



སོ་སྐྱེའི་རྒྱུད་ཀྱིས་བསྡུས་པས་ཁྱབ་སྟེ། འཕགས་རྒྱུད་ལ་སྣང་ལ་མ་ངེས་པ་
མེད་པའི་ཕྱིར། རྣམ་འགྲེལ་ལས། བློ་གྲོས་ཆེན་པོ་མཐོང་ཉིད་ལས། །རྣམ་པ་
ཐམས་ཅད་ངེས་པར་བྱེད། །ཅེས་གསུངས་པའི་ཕྱིར་རོ། །
དྲུག་པ། ཐེ་ཚོམ་བཤད་པ།
རང་ཡུལ་ལ་རང་སྟོབས་ཀྱིས་རྩེ་གཉིས་སུ་འཇུག་པའི་རྩ་ཉོན་དེ། ཐེ་
ཚོམ་གྱི་མཚན་ཉིད། མཚན་གཞི་ནི། སྒྲ་རྟག་གམ་མི་རྟག་སྙམ་པའི་ཐེ་ཚོམ་
ལྟ་བུ། མཚན་ཉིད་ཀྱི་དོན་ནི། རང་དང་མཚུངས་ལྡན་གྱི་བློ་རྣམས་ལ་མ་
ལྟོས་པར་རང་སྟོབས་ཀྱིས་རང་ཡུལ་སྒྲ་མི་རྟག་པ་ཡིན་ནམ་སྙམ་པ་དེ་ལ་རྩེ་
གཅིག་ཏུ་མི་འཛིན་པར་རྟག་གམ་སྙམ་དུ་རྟག་པའི་ཆ་ལ་བློ་རྩེ་འཇུག དེ་
ཡང་རྟག་གམ་སྙམ་པ་ལ་ཕྱོགས་གཅིག་ཏུ་མི་འཛིན་པར་མི་རྟག་པ་ཡིན་་་་་
ནམ་སྙམ་དུ་མི་རྟག་པའི་ཆ་ལ་བློ་དེ་འཇུག་པ་ལྟ་བུ་རང་ཡུལ་ལ་རང་སྟོབས་
ཀྱིས་རྩེ་གཉིས་ཀྱི་སྒོ་ནས་འཇུག་པའི་རྩ་བའི་ཉོན་མོངས་དེ་ཐེ་ཚོམ་ཡིན་་་་་
ཞེས་པའོ། །མཚན་ཉིད་ཀྱི་ཟུར་དུ་རང་སྟོབས་ཀྱིས་ཞེས་པས་ཐེ་ཚོམ་དང་
མཚུངས་ལྡན་གྱི་འདོད་ཆགས་སོགས་ཐེ་ཚོམ་ཡིན་པ་གཅོད། རྩ་ཉོན་ཞེས་
པས། དགྲ་བཅོམ་པའི་རྒྱུད་ཀྱི་གཟུགས་ཀྱི་དོན་དུ་གྲུབ་བམ་མ་གྲུབ་ཕལ་
ཆེར་མ་གྲུབ་ལས་ཆེ་སྙམ་པའི་ཐེ་ཚོམ་དེ་ཐེ་ཚོམ་ཡིན་པ་གཅོད། དེ་རང་
ཡུལ་ལ་རང་སྟོབས་ཀྱིས་རྩེ་གཉིས་སུ་འཇུག་པའི་རིག་པ་ཡིན་ཡང་རྩ་ཉོན་
མ་ཡིན་པའི་ཕྱིར་ཏེ། དགྲ་བཅོམ་པའི་རྒྱུད་ཀྱི་བློ་ཡིན་པའི་ཕྱིར། དེས་ན་
302



ཉོན་མོངས་སྤངས་པའི་གང་ཟག་ཡིན་ན་ཁྱོད་ཀྱི་རྒྱུད་ལ་རང་ཡུལ་ལ་རྩེ་་་་་
གཉིས་སུ་འཇུག་པའི་བློ་ཡོད་ཀྱང་ཐེ་ཚོམ་མེད་པས་ཁྱབ་བོ། །
ཐེ་ཚོམ་ལ་དབྱེ་ན། དོན་འགྱུར་གྱི་ཐེ་ཚོམ་དང༌། དོན་མི་འགྱུར་གྱི་ཐེ་
ཚོམ། ཆ་མཉམ་ཐེ་ཚོམ་དང་གསུམ་ཡོད་དོ། །དང་པོ་ནི། སྒྲ་རྟག་གམ་མི་
རྟག་ཕལ་ཆེར་མི་རྟག་ལས་ཆེ་སྙམ་པའི་ཐེ་ཚོམ་ལྟ་བུ་སྟེ། འདི་ནི་རང་ཡུལ་
དོན་མཐུན་དུ་རྟོགས་པའི་ཡང་དག་པའི་བློ་བསྐྱེད་པའི་ཐེ་ཚོམ་ཡིན་པའི་ཡ་
ཕྱིར། གཉིས་པ་ནི། སྒྲ་རྟག་གམ་མི་རྟག་ཕལ་ཆེར་རྟག་ལས་ཆེ་སྙམ་པའི་ཐེ་
ཚོམ་ལྟ་བུ་སྟེ། འདི་ནི་རང་ཡུལ་དོན་མི་མཐུན་དུ་འཛིན་པའི་ལོག་རྟོག་
འདྲེན་པའི་ཐེ་ཚོམ་ཡིན་པའི་ཕྱིར་ཏེ། སྒྲ་རྟག་འཛིན་གྱི་ལོག་རྟོག་འདྲེན་
པའི་ཕྱིར། གསུམ་པ་ནི། སྒྲ་རྟག་གམ་མི་རྟག་ཇི་འདྲ་ཞིག་ཡིན་སྙམ་པའི་ཐེ་
ཚོམ་ལྟ་བུ་སྟེ། འདི་ནི་ཡིན་མིན་གྱི་ཆ་ལ་ཤས་ཆེ་ཆུང་མེད་པར་འཇུག་ཕྱིར་
རང་འབྲས་བློ་དོན་མཐུན་དང་དོན་མི་མཐུན་དུ་འཛིན་པའི་བློ་གང་ཡང་མི་
འདྲེན་པའི་ཐེ་ཚོམ་ཡིན་པའི་ཕྱིར་རོ། །
བདུན་པ། ལོག་ཞེས་བཤད་པ།
རང་གི་འཛིན་སྟངས་ཀྱི་ཡུལ་ལ་འཁྲུལ་བའི་རིག་པ། ལོག་ཤེས་ཀྱི་
མཚན་ཉིད། མཚན་གཞི་ནི། སྒྲ་རྟག་འཛིན་རྟོག་པ་དང་། དུང་སེར་སྣང་གི་
དབང་ཤེས་ལྟ་བུའོ། །རང་གི་འཛིན་སྟངས་ཀྱི་ཡུལ་ན་འཁྲུལ་པ་ནི། ཆོས་ཀྱི་
གནས་ཚུལ་ཚུལ་བཞིན་དུ་མི་ཤེས་པའི་རྨོངས་པ་ལ་སོགས་པའི་ཕུགས་ཀྱི་་
333



འཁྲུལ་རྒྱུ་དང་། དུང་སེར་པོར་སྣང་བའི་འཁྲུལ་རྒྱུ་མཁྲིས་ནད་མིག་ལ་ཡོད་
པ་ལ་སོགས་པའི་འཕྲལ་གྱི་འཁྲུལ་རྒྱུའི་དབང་གིས་སྣང་བའི་འཛིན་སྟངས་
ཀྱི་ཡུལ་ལམ། རང་གིས་ཇི་ལྟར་བཟུང་བའི་ཡུལ་དེ་གཞི་མ་གྲུབ་པ་ཡིན་
ཡང་། དེ་ཡོད་པར་སྣང་ནས་འཁྲུལ་བ་ཡིན་པས་རང་གི་འཛིན་སྟངས་ཀྱི་
ཡུལ་ལ་འཁྲུལ་བ་ཞེས་པའོ། །
ལོག་ཤེས་ལ་དབྱེ་ན། རྟོག་པ་ལོག་ཤེས་དང་། རྟོག་མེད་ལོག་ཤེས་
གཉིས་ཡོད།
རྟོག་པ་ལོག་ཤེས་ནི། རང་གི་འཛིན་སྟངས་ཀྱི་ཡུལ་ལ་འཁྲུལ་བའི་ཞེན་
རིག རྟོག་པ་ལོག་ཤེས་ཀྱི་མཚན་ཉིད། དེ་དང་རྟོག་པ་དོན་མི་མཐུན་དོན་
གཅིག མཚན་གཞི། སྒྲ་རྟག་འཛིན་རྟོག་པ་དང་གང་ཟག་གི་བདག་འཛིན་
རྟོག་པ་དང་། རི་བོང་རྭ་འཛིན་རྟོག་པ་ལྟ་བུའོ། །རྟོག་པ་ལོག་ཤེས་དང་
རྟོག་པ་འཁྲུལ་ཤེས་གཉིས་དོན་མི་གཅིག་སྟེ། རྟོག་པ་ལོག་ཤེས་ནི་རྟོག་པ་དེ་
རང་གི་འཛིན་སྟངས་ཀྱི་ཡུལ་ལ་འཁྲུལ་བས་ལོག་ཤེས་སུ་འཇོག་པ་ཡིན་ལ།
རྟོག་པ་འཁྲུལ་ཤེས་ནི་རྟོག་པ་དེ་རང་གི་སྣང་ཡུལ་ལ་འཁྲུལ་བས་འཁྲུལ་་་་་་
ཤེས་སུ་འཇོག་པ་ཡིན་ནོ། །རྟོག་པ་ལོག་ཤེས་ཡིན་ན་རྟོག་པ་འཁྲུལ་ཤེས་
ཡིན་པས་ཁྱབ་ཀྱང་། རྟོག་པ་འཁྲུལ་ཤེས་ཡིན་ན་རྟོག་པ་ལོག་ཤེས་ཡིན་པས་
མ་ཁྱབ་སྟེ། སྒྲ་མི་རྟག་པར་རྟོགས་པའི་རྗེས་དཔག་དེ། རྟོག་པ་འཁྲུལ་ཤེས་
ཡིན་ཡང་རྟོག་པ་ལོག་ཤེས་མ་ཡིན་པའི་ཕྱིར། ཟུར་སྔ་མ་དེར་ཐལ། རང་གི་
སྣང་ཡུལ་ལ་འཁྲུལ་བའི་ཞེན་རིག་ཡིན་པའི་ཕྱིར་ཏེ་རྟོག་པ་ཡིན་པའི་ཕྱིར།
304



ཟུར་ཕྱི་མ་དེར་ཐལ། རང་གི་འཛིན་སྟངས་ཀྱི་ཡུལ་ལ་འཁྲུལ་བའི་རིག་པ་
མ་ཡིན་པའི་ཕྱིར་ཏེ་ཚད་མ་ཡིན་པའི་ཕྱིར་རོ། །
རྟོག་མེད་ལོག་ཤེས་ནི། རང་གི་འཛིན་སྟངས་ཀྱི་ཡུལ་ལ་འཁྲུལ་བའི་
གསལ་སྣང་ཅན་གྱི་རིག་པ་རྟོག་མེད་ལོག་ཤེས་ཀྱི་མཚན་ཉིད། དེ་དང་མེད་
པ་གསལ་སྣང་ཅན་གྱི་ཤེས་པ་གཉིས་དོན་གཅིག མདོ་སྡེ་བས། རྟོག་མེད་
ལོག་ཤེས་དང་རྟོག་མེད་འཁྲུལ་ཤེས་གཉིས་ཀྱང་དོན་གཅིག་ཏུ་འདོད་དོ། །
མཚན་གཞི་ནི། དུང་སེར་སྣང་གི་དབང་ཤེས་དང་། རྨི་ལམ་གྱི་རྟ་རྟར་སྣང་
བའི་རྨི་ལམ་གྱི་ཡིད་ཤེས་ལྟ་བུའོ། །རྟོག་མེད་ལོག་ཤེས་ལ་དབྱེ་ན། དབང་
ཤེས་སུ་གྱུར་པའི་རྟོག་མེད་ལོག་ཤེས་དང་། ཡིད་ཤེས་སུ་གྱུར་པའི་རྟོག་མེད་
ལོག་ཤེས་གཉིས། དང་པོ་ནི། རང་གི་འཛིན་སྟངས་ཀྱི་ཡུལ་ལ་འཁྲུལ་བའི་
གསལ་སྣང་ཅན་གྱི་དབང་ཤེས་སུ་གྱུར་པའི་རིག་པ་དེ་དབང་ཤེས་སུ་གྱུར་་་་
པའི་རྟོག་མེད་ལོག་ཤེས་ཀྱི་མཚན་ཉིད། མཚན་གཞི་ནི། གངས་རི་སྔོར་སྣང་
གི་མིག་ཤེས་ལྟ་བུ། དབྱེ་ན་མིག་ཤེས་སུ་གྱུར་པའི་རྟོག་མེད་ལོག་ཤེས་ནས་
ལུས་ཤེས་སུ་གྱུར་པའི་རྟོག་མེད་ལོག་ཤེས་ཀྱི་བར་ལྔ་ཡོད་དོ། །གཉིས་པ་ནི།
རང་གི་འཛིན་སྟངས་ཀྱི་ཡུལ་ལ་འཁྲུལ་བའི་གསལ་སྣང་ཅན་གྱི་ཡིད་ཤེས་
སུ་གྱུར་པའི་རིག་པ་དེ་ཡིད་ཤེས་སུ་གྱུར་པའི་རྟོག་མེད་ལོག་ཤེས་ཀྱི་མཚན་
ཉིད། མཚན་གཞི་ནི་སྔོན་པོ་གསལ་བར་སྣང་བའི་རྨི་ལམ་གྱི་ཤེས་པ་ལྟ་
བུའོ། །
དེ་ལྟར་བློ་རིག་བདུན་དུ་དབྱེ་བ་དེ་དགོས་པའི་དབང་གིས་དབྱེ་བ་་་་
305



ཡིན་གྱི། བློ་ཐམས་ཅད་ནི་བློ་རིག་བདུན་དུ་འདུ་བ་ནི་མ་ཡིན་ཏེ། འདོད་
ཆོགས་སོགས་ཉོན་མོངས་པ་ཕལ་ཆེར་བློ་རིག་བདུན་པོ་གང་ཡང་མ་ཡིན་་་་་
པའི་ཕྱིར། དེ་དག་རྟོག་མེད་མ་ཡིན་པས། མངོན་སུམ་དང་སྣང་ལ་མ་ངེས་ ，
པ་མ་ཡིན། རྟོགས་ཟིན་རྟོགས་པའི་རིག་པ་མ་ཡིན་པས་དཔྱད་ཤེས་མ་ཡིན།
འཛིན་སྟངས་ཀྱི་ཡུལ་མེད་པ་མ་ཡིན་པས་ལོག་ཤེས་མ་ཡིན། རྩེ་གཉིས་པ་མ་
ཡིན་པས་ཐེ་ཚོམ་མ་ཡིན། ཉོན་མོངས་ཡིན་ཕྱིར་ཡིད་དཔྱོད་དང་རྗེས་
དཔག་ཀྱང་མ་ཡིན་པའི་ཕྱིར་རོ། །
306



ལེའུ་བཞི་བ། ཤེས་པ་ཡུལ་ལ་ཇི་ལྟར་འཇུག་
ཚུལ་གྱི་རྣམ་གཞག་བཤད་པ།
ས་བཅད་དང་པོ། མཚན་མཚོན་གྱི་རྣམ་གཞག་བཤད་པ།
དང་པོ། མཚན་མཚོན་གཞི་གསུམ་གྱི་དོན་སྤྱིར་བསྟན་པ།
མཚན་ཉིད་ཅེས་པ་ནི། མཚན་གཞིའི་སྟེང་དུ་མཚོན་བྱའམ་གཞག་བྱ་
དེ་ཉིད་ལྡོག་པ་གཞན་དང་མ་འདྲེས་པར་མཚོན་བྱེད་དམ་འཇོག་བྱེད་དེ་་་་
ཡིན། །མཚོན་བྱ་ནི༑ མཚན་ཉིད་དེས་མཚན་གཞི་དེའི་སྟེང་དུ་ལྡོག་པ་དུ་མ་
ཡོད་པ་ལས་ལྡོག་པ་གཞན་དང་མ་འདྲེས་པར་མཚོན་པར་བྱ་བ་དེ་ཡིན།
མཚན་གཞི་ནི། མཚན་ཉིད་དེས་མཚོན་བྱ་དེ་ཡིན་པར་མཚོན་པར་བྱེད་
པའི་གཞི་ཡིན་ནོ། །དཔེར་ན། དངོས་པོའི་མཚན་གཞི་བུམ་པ་དེ། མཚན་
ཉིད་དོན་བྱེད་ནུས་པ་ཡིས་མཚོན་བྱ་དངོས་པོ་ཡིན་པར་མཚོན་བྱེད་དམ་་་་
འཇོག་བྱེད་ཡིན་ཏེ། བུམ་པ་དེ་དོན་བྱེད་ནུས་པ་ཡིན་པའི་ཆ་ནས་དངོས་པོ་
ཡིན་པར་བཞག་པ་ཡིན་ལ། དེ་ལྟར་བཞག་པ་དེ་མཚན་ཉིད་དོན་བྱེད་ནུས་
པ་དེས་མཚན་གཞི་བུམ་པ་དེ་མཚོན་བྱ་དངོས་པོ་ཡིན་པར་མཚོན་པ་ཡིན་
ནོ། །མཚན་ཉིད་དེས་རང་གི་མཚོན་བྱའི་རང་ལྡོག་དེ་ཉིད་གཞན་དང་མ་
འདྲེས་པར་མཚོན་ཚུལ་ནི། བུམ་པ་དེ་དོན་བྱེད་ནུས་པ་ཡིན་པའི་ཆ་ནས་
307



དངོས་པོ་ཡིན་པ་དང་། བུམ་པ་སྐད་ཅིག་མ་ཡིན་པའི་ཆ་ནས་མི་རྟག་པ་
ཡིན་པ་དང་། བུམ་པ་གཟུགས་སུ་རུང་བ་ཡིན་པའི་ཆ་ནས་གཟུགས་ཡིན་པ་
སོགས་བུམ་པ་དེ་མཚན་ཉིད་ཀྱི་ལྡོག་པ་དུ་མ་དང་བུམ་པ་དངོས་པོ་ཡིན་པ་
སོགས་མཚོན་བྱའི་ལྡོག་པ་དུ་མ་བུམ་པ་རང་གི་རང་བཞིན་དུ་གྲུབ་པའམ་
ངོ་བོ་གཅིག་ཏུ་ཡོད་པ་ཡིན་གྱི། དོན་བྱེད་ནུས་པ་སོགས་མཚན་ཉིད་རྣམས་
ཀྱིས་བུམ་པ་དེ་དངོས་པོ་སོགས་ཡིན་པར་དཔྱད་པའི་དབང་གིས། བུམ་པ་
དེ་ལ་ལྡོག་པ་དེ་དག་གསར་དུ་གྲུབ་པ་མ་ཡིན་ནོ། །དེ་ལ་དོན་བྱེད་ནུས་པ་
དེས་བུམ་པ་དངོས་པོ་ཡིན་པའི་ཆ་ཁོ་ན་འཇོག་ནུས་པ་དང་གོ་བར་བྱེད་་་་་
ནུས་པ་ཡིན་གྱི། དོན་བྱེད་ནུས་པ་དེ། བུམ་པ་མི་རྟག་པ་ཡིན་པ་དང་། བུམ་
པ་གཟུགས་ཡིན་པ་ལ་སོགས་པའི་ལྡོག་པ་གཞན་རྣམས་འཇོག་པ་དང་གོ་་་་
བར་བྱེད་མི་ནུས་ཏེ། བུམ་པ་དོན་བྱེད་ནུས་པ་ཡིན་པའི་རྒྱུ་མཚན་གྱིས་
དངོས་པོ་ཡིན་པར་ཤེས་ཐུབ་ཀྱང་བུམ་པ་མི་རྟག་པ་ཡིན་པར་མི་ཤེས་པའི་
གང་ཟག་ཡོད་པའི་ཕྱིར་རོ། །དེ་ལྟར་མཚན་ཉིད་ནི་རང་གི་མཚོན་བྱའི་ལྡོག་
པ་གཅིག་པུ་དེ་ཁོ་ནའི་འཇོག་བྱེད་ཡིན་ཏེ། ཇི་སྐད་དུ། མ་ཁྱབ་ཁྱབ་ཆེ་མི་
སྲིད་གསུམ། །མཚན་ཉིད་ཀུན་གྱི་སྤྱི་སྐྱོན་ཡིན། །ཞེས་གསུངས་པ་ལྟར། །
མཚན་ཉིད་དེ་རང་རང་གི་མཚོན་བྱའི་ཆ་ཤས་ཐམས་ཅད་ལ་མ་ཁྱབ་པ་་་་་
དང་། རང་གི་མཚོན་བྱ་ལས་གཞན་པ་རང་གི་མཚོན་བྱ་མ་ཡིན་པ་ལའང་
ཁྱབ་པ་དང་། རང་གི་མཚོན་བྱའི་དོན་དུ་མི་སྲིད་པའམ་རང་གི་མཚོན་བྱའི་
དོན་ལྡོག་མ་ཡིན་པའི་སྐྱོན་གསུམ་དང་བྲལ་བ་ཞིག་དགོས་སོ། །དེ་བས་ན་
308



སྤྱིར་མཚན་མཚོན་གང་ཡིན་ཡང་ཕན་ཚུན་མཚན་མཚོན་གྱི་ཁྱབ་པ་སྒོ་་་་་་
བརྒྱད་འགྲིགས་པ་དང༌། མཚན་ཉིད་དེ་མཚོན་བྱའི་དོན་ལྡོག་ཏུ་གྲུབ་པ་
ཞིག་དགོས་པ་ཡིན་ནོ། །
མཚན་མཚོན་གྱི་ཁྱབ་པ་སྒོ་བརྒྱད་ནི། མཚན་ཉིད་དེ་ཡིན་ན་མཚོན་བྱ་
དེ་ཡིན་པས་ཁྱབ། མཚན་ཉིད་དེ་མིན་ན་མཚོན་བྱ་དེ་མིན་པས་ཁྱབ།
མཚན་ཉིད་དེ་ཡོད་ན་མཚོན་བྱ་དེ་ཡོད་པས་ཁྱབ། མཚན་ཉིད་དེ་མེད་ན་
མཚོན་བྱ་དེ་མེད་པས་ཁྱབ་པ་སྟེ་མཚན་ཉིད་ཀྱི་ཕྱོགས་ནས་ཁྱབ་པ་སྒོ་བཞི་
དང་། མཚོན་བྱ་དེ་ཡིན་ན་མཚན་ཉིད་དེ་ཡིན་པས་ཁྱབ། མཚོན་བྱ་དེ་མིན་
ན་མཚན་ཉིད་དེ་མིན་པས་ཁྱབ། མཚོན་བྱ་དེ་ཡོད་ན་མཚན་ཉིད་དེ་ཡོད་
པས་ཁྱབ། མཚོན་བྱ་དེ་མེད་ན་མཚན་ཉིད་དེ་མེད་པས་ཁྱབ་པ་སྟེ་མཚོན་
བྱའི་ཕྱོགས་ནས་ཁྱབ་པ་སྒོ་བཞི་སྟེ་བརྒྱད་པོ་དེ་ཡིན་ནོ། །མཚན་ཉིད་དེ་
མཚོན་བྱའི་དོན་ལྡོག་ཏུ་གྲུབ་པ་ཞེས་པ་ནི། མཚན་ཉིད་ནི་མཚན་གཞི་དེ་
མཚོན་བྱ་དེ་ཡིན་པའི་དོན་ཡིན་ཞེས་པའམ། མཚན་ཉིད་ནི་མཚན་གཞིའི་
སྟེང་གི་མཚོན་བྱ་དེའི་གོ་དོན་ཡིན་ཞེས་པའི་ཕྱིར་མཚན་ཉིད་ནི་དོན་ལྡོག་་་་
དང་། མཚོན་བྱ་ནི་མཚན་ཉིད་ཀྱིས་མཚན་གཞི་དེ་ལ་ལྡོག་པ་གཞན་དང་མ་
འདྲེས་པར་མཚོན་པར་བྱ་བའི་རང་ལྡོག་ཡིན་ཕྱིར། མཚོན་བྱ་ནི་རང་ལྡོག་
དང་། མཚན་གཞི་ནི། མཚན་ཉིད་དེས་མཚོན་བྱ་དེ་ཡིན་པར་མཚོན་པའི་
གཞི་ཡིན་ཕྱིར་མཚན་གཞི་ནི་གཞི་ལྡོག་ཡིན་ནོ། །མཚན་ཉིད་དོན་ལྡོག་ཡིན་
ཞེས་པའང་མཚན་ཉིད་དེ་མཚོན་བྱའི་དོན་ཡིན་པ་ལ་གོ་བར་བྱའོ། །དོན་
309



བྱེད་ནུས་པ་དོན་ལྡོག་ཡིན་ཏེ། ཁྱོད་དངོས་པོའི་དོན་ལྡོག་ཡིན་པའི་ཕྱིར། །
དེར་ཐལ། དོན་བྱེད་ནུས་པ་དེ་ཀ་བ་དང་བུམ་པ་སོགས་དངོས་པོ་ཡིན་པའི་
དོན་དང་དངོས་པོའི་དོན་མ་ཡིན་པ་ལས་ལོག་པ་ཡིན་པའི་ཕྱིར། རྟགས་ཕྱི་
མ་དེར་ཐལ། ཁྱོད་དངོས་པོའི་དོན་མ་ཡིན་པ་སྐད་ཅིག་མ་དང་གཟུགས་སུ་
རུང་བ་ལ་སོགས་པའི་ལྡོག་པ་ལས་ལོག་པའི་དངོས་པོའི་དོན་གྱི་ལྡོག་ཆ་་་་་
ཡིན་པའི་ཕྱིར། དངོས་པོ་ནི་རང་ལྡོག་ཡིན་ཏེ། ཁྱོད་ཀ་བ་དང་བུམ་པ་
སོགས་མི་རྟག་པའམ་གཟུགས་སོགས་ཀྱི་ཆ་དང་མ་འདྲེས་པའི་དངོས་པོ་་་་
ཡིན་པའི་ཆའམ་ལྡོག་པ་གཞན་དང་མ་འདྲེས་པའི་རང་ཉིད་ཀྱི་ཆ་ཡིན་པ་་་
དང་། ཁྱོད་དངོས་པོའི་རང་ལྡོག་གི་ཆ་མ་ཡིན་པ་ལས་ལོག་པ་ཡིན་པའི་
ཕྱིར། དངོས་པོའི་མཚན་གཞི་བུམ་པ་སོགས་གཞི་ལྡོག་ཡིན་ཏེ། ཁྱོད་དོན་
བྱེད་ནུས་པ་དེས་དངོས་པོ་ཡིན་པར་མཚོན་པའི་གཞི་ཡིན་པ་དང་། དངོས་
པོའི་མཚན་གཞི་མ་ཡིན་པ་ལས་ལོག་པ་ཡིན་པའི་ཕྱིར་རོ། །
གཉིས་པ། མཚན་ཉིད་བཤད་པ།
རྫས་ཡོད་ཆོས་གསུམ་ཚང་བ་མཚན་ཉིད་ཀྱི་མཚན་ཉིད། མཚན་གཞི་
ནི། བློའི་ཡུལ་དུ་བྱ་རུང་དང་། དོན་བྱེད་ནུས་པ་ལ་སོགས་པའོ། །རྫས་ཡོད་
ཆོས་གསུམ་ཚང་བ་དང་། རྣམ་པར་འཇོག་བྱེད་ཀྱི་ཆོས་གསུམ་ཚང་བ། །
རྣམ་པར་འཇོག་བྱེད་ཀྱི་རྒྱུ། མཚན་ཉིད་རྣམས་དོན་གཅིག རྫས་ཡོད་ཀྱི་
ཆོས་གསུམ་འདྲེན་ཚུལ་ཡོད་དེ། སྤྱིར་མཚན་ཉིད་ཡིན་པ། རང་གི་མཚན་
310



གཞིའི་སྟེང་དུ་གྲུབ་པ། རང་གི་མཚོན་བྱ་གང་ཡིན་པ་དེ་ལས་གཞན་པ་ཞིག་
གི་མཚན་ཉིད་མི་བྱེད་པ་དང་གསུམ་པོ་དེ་འདྲེན་རིགས་པའི་ཕྱིར། བློའི་
ཡུལ་དུ་བྱ་རུང་ཆོས་ཅན། མཚན་ཉིད་ཡིན་ཏེ། རྫས་ཡོད་ཆོས་གསུམ་ཚང་
བ་ཡིན་པའི་ཕྱིར། དེར་ཐལ། དེ་སྤྱིར་མཚན་ཉིད་ཡིན་པ་དང་། རང་གི་
མཚན་གཞིའི་སྟེང་དུ་གྲུབ་པ། རང་གི་མཚོན་བྱ་དེ་ལས་གཞན་པ་ཞིག་གི་
མཚན་ཉིད་མི་བྱེད་པ་དང་ཆོས་གསུམ་ཚང་བ་ཡིན་པའི་ཕྱིར། དང་པོ་མ་
གྲུབ་ན། བློའི་ཡུལ་དུ་བྱ་རུང་ཆོས་ཅན། སྤྱིར་མཚན་ཉིད་ཡིན་ཏེ། སྤྱིར་ཞེས་
པ་ཁྱོད་མཚོན་བྱ་གཏན་ནས་མ་ཡིན་ཞིང་། མཚན་ཉིད་ཁོ་ན་ཡིན་ཞེས་པ་
ཡིན་ལ། ཁྱོད་ཀྱང་དེ་འདྲ་ཡིན་པ་གང་ཞིག་ཁྱོད་ཤེས་བྱའི་མཚན་ཉིད་ཡིན་
པའི་ཕྱིར། རྟགས་གཉིས་པ་མ་གྲུབ་ན། བློའི་ཡུལ་དུ་བྱ་རུང་ཆོས་ཅན། རང་
གི་མཚན་གཞིའི་སྟེང་དུ་གྲུབ་པ་ཡིན་ཏེ། ཁྱོད་རང་གི་མཚོན་བྱ་ཤེས་བྱ་དེ་
ཉིད་མཚོན་པར་བྱེད་པའི་གཞི་ཀ་བ་དང་བུམ་པ་ལ་སོགས་པའི་སྟེང་དུ་་་་་
ཁྱོད་གྲུབ་པའི་ཕྱིར། དེར་ཐལ། ཀ་བ་དང་བུམ་པ་ལ་སོགས་པའི་ཆོས་
ཐམས་ཅད་ཁྱོད་ཡིན་པའི་ཕྱིར། རྟགས་གསུམ་པ་མ་གྲུབ་ན། བློའི་ཡུལ་དུ་
བྱ་རུང་ཆོས་ཅན། རང་གི་མཚོན་བྱ་དེ་ལས་གཞན་པ་ཞིག་གི་མཚན་ཉིད་མི་
བྱེད་པ་ཡིན་ཏེ། ཁྱོད་ཀྱིས་ཤེས་བྱའི་མཚན་ཉིད་བྱེད་པ་ལས་དངོས་པོ་དང་
གཟུགས་ལ་སོགས་པའི་གཞན་པ་ཞིག་གི་མཚན་ཉིད་མི་བྱེད་པའི་ཕྱིར།
དེར་ཐལ། ཁྱོད་ཤེས་བྱའི་དོན་ལྡོག་ཡིན་པ་ལས་ཆོས་གཞན་པ་ཞིག་གི་དོན་
ལྡོག་མ་ཡིན་པའི་ཕྱིར།
311



བློའི་ཡུལ་དུ་བྱ་རུང་དེ་མཚན་ཉིད་ཀྱི་མཚན་གཞི་ཡིན་ལ། ཤེས་བྱའི་
མཚན་ཉིད་ཀྱི་མཚན་གཞི་ཡང་ཡིན་པས་དེ་རྫས་ཡོད་ཆོས་གསུམ་ཚང་བ་་་་
ཡིན་ཚུལ་གོང་དུ་བརྗོད་པ་དེ་ཡིན་ནོ། །མཚན་ཉིད་ཀྱི་མཚན་གཞི་ལ། བློའི་
ཡུལ་དུ་བྱ་རུང་དང་དོན་བྱེད་ནུས་པ་དང་གཟུགས་སུ་རུང་བ་སོགས་མང་
པོ་འཇོག་རྒྱུ་ཡོད་ཀྱང་། ཤེས་བྱའི་མཚན་ཉིད་ཀྱི་མཚན་གཞི་ལ། བློའི་ཡུལ་
དུ་བྱ་རུང་གཅིག་པུ་འཇོག་པ་ཡིན་ནོ། །དངོས་པོའི་རྫས་ཡོད་ཆོས་གསུམ་
ཚང་བ་དངོས་པོའི་མཚན་ཉིད་ཀྱི་མཚན་ཉིད། མཚན་གཞི་ནི་དོན་བྱེད་
ནུས་པ་དེའོ། །དོན་བྱེད་ནུས་པ་ཆོས་ཅན། ཁྱོད་དངོས་པོའི་རྫས་ཡོད་ཆོས་
གསུམ་ཚང་བ་ཡིན་ཏེ། ཁྱོད་དངོས་པོའི་མཚན་ཉིད་ཡིན་ཞིང་རང་གི་
མཚན་གཞི་བུམ་པ་སོགས་ཀྱི་སྟེང་དུ་གྲུབ་པ་ཡང་ཡིན། ཁྱོད་རང་གི་མཚོན་
བྱ་དངོས་པོ་ལས་གཞན་པ་ཞིག་གི་མཚན་ཉིད་མི་བྱེད་པ་ཡང་ཡིན་པའི་་་་་་
ཕྱིར། །
ཤེས་བྱའི་མཚན་གཞིའི་མཚན་ཉིད་ཡོད་དེ། བློའི་ཡུལ་དུ་བྱ་རུང་གིས་
ཤེས་བྱ་མཚོན་པར་བྱེད་པའི་གཞི་དེ་ཡིན་པའི་ཕྱིར། མཚན་གཞི་དངོས་པོ་
ལྟ་བུ། དངོས་པོ་ཆོས་ཅན། ཤེས་བྱའི་མཚན་གཞི་ཡིན་ཏེ། བློའི་ཡུལ་དུ་བྱ་
རུང་གིས་ཤེས་བྱ་མཚོན་པར་བྱེད་པའི་གཞི་ཡིན་པའི་ཕྱིར། དེར་ཐལ། ཁྱོད་
བློའི་ཡུལ་དུ་བྱ་རུང་ཡིན་པར་ཚད་མས་ངེས་ནས་ཤེས་བྱ་ཡིན་པར་ཚད་་་་་་
མས་མ་ངེས་པའི་གང་ཟག་དེས་ཤེས་བྱ་མཚོན་པར་བྱེད་པའི་གཞི་ཡིན་པའི་
ཕྱིར། དངོས་པོའི་མཚན་གཞིའི་མཚན་ཉིད་ཡོད་དེ། དོན་བྱེད་ནུས་པས་
312



་ དངོས་པོ་མཚོན་པར་བྱེད་པའི་གཞི་དེ་ཡིན་པའི་ཕྱིར། མཚན་གཞི་ནི་ཡོད་
དེ། སྒྲ་དེ་ཡིན་པའི་ཕྱིར། སྒྲ་ཆོས་ཅན། ཁྱོད་དོན་བྱེད་ནུས་པས་དངོས་པོ་
མཚོན་པར་བྱེད་པའི་གཞི་ཡིན་ཏེ། ཁྱོད་དོན་བྱེད་ནུས་པ་ཡིན་པར་ཚད་
མས་ངེས་ནས་དངོས་པོ་ཡིན་པར་ཚད་མས་མ་ངེས་པའི་གང་ཟག་དེས་་་་་་་
དངོས་པོ་མཚོན་པར་བྱེད་པའི་གཞི་ཡིན་པའི་ཕྱིར། མཚན་མཚོན་གཞན་
རྣམས་ཀྱི་མཚན་གཞི་ལའང་རིགས་འདྲ།
མཚན་ཉིད་དང་མཚན་ཉིད་ཀྱི་མཚན་ཉིད་སོགས་རྩེག་ཚུལ་ནི། རྫས་
ཡོད་ཆོས་གསུམ་ཚང་བ་མཚན་ཉིད་ཀྱི་མཚན་ཉིད། མཚན་ཉིད་ཀྱི་རྫས་
ཡོད་ཆོས་གསུམ་ཚང་བ། མཚན་ཉིད་ཀྱི་མཚན་ཉིད་ཀྱི་མཚན་ཉིད། དེ་
བཞིན་དུ་དངོས་པོའི་རྫས་ཡོད་ཆོས་གསུམ་ཚང་བ་དངོས་པོའི་མཚན་ཉིད་
ཀྱི་མཚན་ཉིད། མཚན་གཞི་ནི་དོན་བྱེད་ནུས་པ། ཤེས་བྱའི་རྫས་ཡོད་ཆོས་
གསུམ་ཚང་བ། ཤེས་བྱའི་མཚན་ཉིད་ཀྱི་མཚན་ཉིད། མཚན་གཞི་ནི་བློའི་
ཡུལ་དུ་བྱ་རུང་། བློའི་ཡུལ་དུ་བྱ་རུང་ཆོས་ཅན། ཤེས་བྱའི་མཚན་ཉིད་ཀྱི་
མཚན་གཞི་ཡིན་ཏེ། ཤེས་བྱའི་རྫས་ཡོད་ཆོས་གསུམ་ཚང་བས་ཤེས་བྱའི་
མཚན་ཉིད་མཚོན་པར་བྱེད་པའི་གཞི་ཡིན་པའི་ཕྱིར། དེ་ལྟར། དངོས་པོའི་
མཚན་ཉིད་ཀྱི་རྫས་ཡོད་ཆོས་གསུམ་ཚང་བ་དངོས་པོའི་མཚན་ཉིད་ཀྱི་་་་་་
མཚན་ཉིད་ཀྱི་མཚན་ཉིད། མཚན་གཞི་ནི་དངོས་པོའི་རྫས་ཡོད་ཆོས་གསུམ་
ཚང་བ། ཤེས་བྱའི་མཚན་ཉིད་ཀྱི་རྫས་ཡོད་ཆོས་གསུམ་ཚང་བ་ཤེས་བྱའི་
མཚན་ཉིད་ཀྱི་མཚན་ཉིད་ཀྱི་མཚན་ཉིད། མཚན་གཞི་ནི་ཤེས་བྱའི་རྫས་
313



ཡོད་ཆོས་གསུམ་ཚང་བ། ཤེས་བྱའི་རྫས་ཡོད་ཆོས་གསུམ་ཚང་བ་ཆོས་ཅན།
ཁྱོད་ཤེས་བྱའི་མཚན་ཉིད་ཀྱི་མཚན་ཉིད་ཀྱི་མཚན་གཞི་ཡིན་ཏེ་ཤེས་བྱའི་་་་
མཚན་ཉིད་ཀྱི་རྫས་ཡོད་ཆོས་གསུམ་ཚང་བས་ཤེས་བྱའི་མཚན་ཉིད་ཀྱི་་་་་་
མཚན་ཉིད་མཚོན་པར་བྱེད་པའི་གཞི་ཡིན་པའི་ཕྱིར། དེར་ཐལ། ཁྱོད་ཤེས་
བྱའི་མཚན་ཉིད་ཀྱི་རྫས་ཡོད་ཆོས་གསུམ་ཚང་བ་ཡིན་པར་ཚད་མས་ངེས་་་་་
ནས་ཤེས་བྱའི་མཚན་ཉིད་ཀྱི་མཚན་ཉིད་ཡིན་པར་ཚད་མས་མ་ངེས་པའི་་་་་
གང་ཟག་དེས་ཤེས་བྱའི་མཚན་ཉིད་ཀྱི་མཚན་ཉིད་མཚོན་པར་བྱེད་པའི་་་་་
གཞི་ཡིན་པའི་ཕྱིར།
མཚན་ཉིད་མཚན་ཉིད་མ་ཡིན་ཏེ། མཚོན་བྱ་ཡིན་པའི་ཕྱིར། དངོས་
པོའི་མཚན་ཉིད་ཀྱང་མཚན་ཉིད་མ་ཡིན་ཏེ། མཚོན་བྱ་ཡིན་པའི་ཕྱིར་ཏེ།
ཁྱོད་ཀྱི་མཚན་ཉིད་ཡོད་པའི་ཕྱིར། དེར་ཐལ། དངོས་པོའི་རྫས་ཡོད་ཆོས་
གསུམ་ཚང་བ་དེ་ཡིན་པའི་ཕྱིར། དངོས་པོའི་མཚན་ཉིད་ཡིན་ན་མཚན་
ཉིད་ཡིན་པས་ཁྱབ་སྟེ། དངོས་པོའི་མཚན་ཉིད་ལ་དོན་བྱེད་ནུས་པ་འཇོག་
པ་གང་ཞིག དེ་མཚན་ཉིད་ཡིན་པའི་ཕྱིར། དེས་ན། དངོས་པོའི་རྫས་ཡོད་
ཆོས་གསུམ་ཚང་བ་ཡོད་དེ། ཁྱོད་ཀྱི་མཚོན་བྱ་ཡོད་པའི་ཕྱིར། དེར་ཐལ།
དངོས་པོའི་མཚན་ཉིད་དེ་ཁྱོད་ཀྱི་མཚོན་བྱ་ཡིན་པའི་ཕྱིར། དོན་བྱེད་ནུས་
པའི་རྫས་ཡོད་ཆོས་གསུམ་ཚང་བ་མེད་དེ། ཁྱོད་ཀྱི་མཚོན་བྱ་མེད་པའི་ཕྱིར།
དེར་ཐལ། ཁྱོད་ཀྱི་མཚོན་བྱ་ཡོད་ན་དོན་བྱེད་ནུས་པའི་མཚན་ཉིད་དེ་ཡིན་
དགོས་ལ། དོན་བྱེད་ནུས་པའི་མཚན་ཉིད་མེད་པའི་ཕྱིར། དེར་ཐལ། དོན་
314



བྱེད་ནུས་པ་མཚོན་བྱ་མ་ཡིན་པའི་ཕྱིར་ཏེ་མཚན་ཉིད་ཡིན་པའི་ཕྱིར། དེ་
བཞིན་དུ་ཤེས་བྱའི་རྫས་ཡོད་ཆོས་གསུམ་ཚང་བ་ཡོད་ལ། བློའི་ཡུལ་དུ་བྱ་
རུང་གི་རྫས་ཡོད་ཆོས་གསུམ་ཚང་བ་མེད་པ་སོགས་ཀུན་ལ་རིགས་འགྲེའོ། །
གསུམ་པ། མཚོན་བྱ་བཤད་པ།
བཏགས་ཡོད་ཆོས་གསུམ་ཚང་བ་མཚོན་བྱའི་མཚན་ཉིད། མཚན་གཞི་
ནི་ཤེས་བྱ། དངོས་པོ། བུམ་པ་ལ་སོགས་པའོ། །བཏགས་ཡོད་ཆོས་གསུམ་
ཚང་བ་དང་། རྣམ་པར་གཞག་བྱའི་ཆོས་གསུམ་ཚང་བ། རྣམ་པར་གཞག་
བྱའི་འབྲས་བུ་རྣམས་དོན་གཅིག བཏགས་ཡོད་ཀྱི་ཆོས་གསུམ་འདྲེན་ཚུལ་
ཡོད་དེ། སྤྱིར་མཚོན་བྱ་ཡིན་པ། རང་གི་མཚན་གཞིའི་སྟེང་དུ་གྲུབ་པ། རང་
གི་མཚན་ཉིད་གང་ཡིན་པ་དེ་ལས་གཞན་པ་ཞིག་གི་མཚོན་བྱ་མི་བྱེད་པ་་་་
དང་གསུམ་པོ་དེ་འདྲེན་རིགས་པའི་ཕྱིར། ཤེས་བྱ་ཆོས་ཅན། མཚོན་བྱ་ཡིན་
ཏེ། བཏགས་ཡོད་ཆོས་གསུམ་ཚང་བ་ཡིན་པའི་ཕྱིར། དེར་ཐལ། དེ་སྤྱིར་
མཚོན་བྱ་ཡིན་པ། རང་གི་མཚན་གཞིའི་སྟེང་དུ་གྲུབ་པ། རང་གི་མཚན་
ཉིད་དེ་ལས་གཞན་པ་ཞིག་གི་མཚོན་བྱ་མི་བྱེད་པ་དང་ཆོས་གསུམ་ཚང་་་་་་
བའི་ཕྱིར། རྟགས་དང་པོ་མ་གྲུབ་ན། ཤེས་བྱ་ཆོས་ཅན། སྤྱིར་མཚོན་བྱ་ཡིན་
ཏེ། སྤྱིར་ཞེས་པའི་ནུས་པ་སྐབས་འདིར་མཚན་ཉིད་གཏན་མ་ཡིན་པར་
མཚོན་བྱ་ཁོ་ན་ཡིན་ཞེས་པ་ཡིན་ལ། ཁྱོད་ཀྱང་དེ་འདྲ་ཡིན་པ་གང་ཞིག
ཁྱོད་བློའི་ཡུལ་དུ་བྱ་རུང་གི་མཚོན་བྱ་ཡིན་པའི་ཕྱིར། རྟགས་གཉིས་པ་མ་
315



གྲུབ་ན། ཤེས་བྱ་ཆོས་ཅན། རང་གི་མཚན་གཞིའི་སྟེང་དུ་གྲུབ་པ་ཡིན་ཏེ།
རང་གི་མཚན་ཉིད་བློའི་ཡུལ་དུ་བྱ་རུང་དེས་རང་ཉིད་འཇོག་གཞིའམ་་་་་་
མཚན་གཞི་ཀ་བ་དང་བུམ་པ་ལ་སོགས་པའི་སྟེང་དུ་ཁྱོད་གྲུབ་པའི་ཕྱིར།
དེར་ཐལ། ཀ་བ་དང་བུམ་པ་ལ་སོགས་པའི་ཆོས་ཐམས་ཅད་ཁྱོད་ཡིན་པའི་ ་
ཕྱིར། རྟགས་གསུམ་པ་མ་གྲུབ་ན། ཤེས་བྱ་ཆོས་ཅན། རང་གི་མཚན་ཉིད་དེ་
ལས་གཞན་པ་ཞིག་གི་མཚོན་བྱ་མི་བྱེད་པ་ཡིན་ཏེ། ཁྱོད་ཀྱིས་བློའི་ཡུལ་དུ་
བྱ་རུང་གི་མཚོན་བྱ་བྱེད་པ་ལས་དོན་བྱེད་ནུས་པ་དང་གཟུགས་སུ་རུང་བ་
ལ་སོགས་པ་གཞན་པ་ཞིག་གི་མཚོན་བྱ་མི་བྱེད་པའི་ཕྱིར་ཏེ་ཁྱོད་ཀྱི་དོན་་་་་
ལྡོག་ནི་བློའི་ཡུལ་དུ་བྱ་རུང་དེ་མ་གཏོགས་གཞན་གང་ཡང་མ་ཡིན་པའི་་་་་
ཕྱིར། ཤེས་བྱ་ནི་མཚོན་བྱའི་མཚན་གཞི་ཡིན་ལ་བློའི་ཡུལ་དུ་བྱ་རུང་གི་
མཚོན་བྱའི་མཚན་གཞི་ཡང་ཡིན་པས། དེ་བཏགས་ཡོད་ཆོས་གསུམ་ཚང་བ་
ཡིན་ཚུལ་གོང་དུ་བརྗོད་པ་དང་འདྲའོ། །མཚོན་བྱའི་མཚན་གཞི་ལ། ཤེས་
བྱ་དང་དངོས་པོ། བུམ་པ་སོགས་མང་པོ་འཇོག་རྒྱུ་ཡོད་ཀྱང་། བློའི་ཡུལ་དུ་
བྱ་རུང་གི་མཚོན་བྱའི་མཚན་གཞི་ལ་ཤེས་བྱ་དེ་གཅིག་པུ་འཇོག་དགོས་སོ། །
དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་དོན་བྱེད་ནུས་པའི་་་་
མཚོན་བྱའི་མཚན་ཉིད། མཚན་གཞི་ནི་དངོས་པོ་ཡིན། དངོས་པོ་ཆོས་ཅན།
དོན་བྱེད་ནུས་པའི་བཏགས་ཡོད་ཆོས་གསུམ་ཚང་བ་ཡིན་ཏེ། ཁྱོད་དོན་
བྱེད་ནུས་པའི་མཚོན་བྱ་ཡིན། རང་གི་མཚན་གཞི་བུམ་པ་སོགས་ཀྱི་སྟེང་དུ་
གྲུབ། རང་གི་མཚན་ཉིད་དོན་བྱེད་ནུས་པ་ལས་གཞན་པ་ཞིག་གི་མཚོན་བྱ་
316



མི་བྱེད་པ་ཡིན་པའི་ཕྱིར། གཟུགས་སུ་རུང་བའི་བཏགས་ཡོད་ཆོས་གསུམ་
ཚང་བ་གཟུགས་སུ་རུང་བའི་མཚོན་བྱའི་མཚན་ཉིད། མཚན་གཞི་ནི་
གཟུགས་སོ། །རྫས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་
བ། རྫས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད། མཚན་གཞི་ནི་
མཚན་ཉིད། བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་
ཚང་བ། བཏགས་ཡོད་ཆོས་གསུམ་ཚང་བའི་མཚོན་བྱའི་མཚན་ཉིད། །
མཚན་གཞི་ནི་མཚོན་བྱ། ཤེས་བྱའི་རྫས་ཡོད་ཆོས་གསུམ་ཚང་བའི་བཏགས་
ཡོད་ཆོས་གསུམ་ཚང་བ། ཤེས་བྱའི་རྫས་ཡོད་ཆོས་གསུམ་ཚང་བའི་མཚོན་
བྱའི་མཚན་ཉིད། མཚན་གཞི་ནི། ཤེས་བྱའི་མཚན་ཉིད། བཏགས་ཡོད་ཆོས་
གསུམ་ཚང་བའི་མཚོན་བྱའི་རྫས་ཡོད་ཆོས་གསུམ་ཚང་བ་དེ་བཏགས་ཡོད་
ཆོས་གསུམ་ཚང་བའི་མཚོན་བྱའི་མཚན་ཉིད་ཀྱི་མཚན་ཉིད། མཚན་གཞི་ནི་
བཏགས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བ་སོགས་
གཞན་ལ་རིགས་འགྲེས་ཀྱིས་ཤེས་པར་བྱའོ། །
མཚོན་བྱ་མཚོན་བྱ་ཡིན་ཏེ། མཚོན་བྱའི་མཚན་ཉིད་ཡོད་པའི་ཕྱིར།
ཁྱོད་ཀྱི་མཚན་ཉིད་ཡོད་ན། ཁྱོད་མཚོན་བྱ་ཡིན་པས་ཁྱབ་པའི་ཕྱིར། དོན་
བྱེད་ནུས་པའི་མཚོན་བྱ་དེ་མཚོན་བྱ་ཡིན་ཡང་དོན་བྱེད་ནུས་པའི་མཚོན་བྱ་
མ་ཡིན་ཏེ། དོན་བྱེད་ནུས་པའི་མཚོན་བྱ་དེ་དོན་བྱེད་ནུས་པའི་བཏགས་
ཡོད་ཆོས་གསུམ་ཚང་བའི་མཚོན་བྱ་ཡིན་ལ། དོན་བྱེད་ནུས་པའི་མཚོན་བྱ་
མ་ཡིན་པའི་ཕྱིར། ཟུར་ཕྱི་མ་དེར་ཐལ། དོན་བྱེད་ནུས་པའི་མཚོན་བྱ་
317



དངོས་པོ་ཡིན་པའི་ཕྱིར། ཁྱབ་སྟེ། ཁྱོད་མཚན་ཉིད་ཡིན་ན། ཁྱོད་ཀྱི་མཚོན་
བྱ་དུ་མ་མེད་པས་ཁྱབ་པའི་ཕྱིར། དངོས་པོའི་མཚོན་བྱ་མེད་དེ། དངོས་པོ་
མཚན་ཉིད་མ་ཡིན་པའི་ཕྱིར། དེས་ན་དངོས་པོའི་བཏགས་ཡོད་ཆོས་གསུམ་
ཚང་བ་མེད་དེ། ཡོད་ན་དངོས་པོའི་མཚོན་བྱ་དེ་ཡིན་དགོས་ལ་དེ་མེད་པའི་
ཕྱིར། ཤེས་བྱའི་མཚན་ཉིད་ཀྱི་བཏགས་ཡོད་ཆོས་གསུམ་ཚང་བ་མེད་དེ།
ཤེས་བྱའི་མཚན་ཉིད་ཀྱི་མཚོན་བྱ་མེད་པའི་ཕྱིར། དེར་ཐལ། ཤེས་བྱའི་
མཚན་ཉིད་མཚན་ཉིད་མ་ཡིན་པའི་ཕྱིར། དེར་ཐལ། ཤེས་བྱའི་མཚན་ཉིད་
མཚོན་བྱ་ཡིན་པའི་ཕྱིར། དེར་ཐལ། ཁྱོད་ཀྱི་མཚན་ཉིད་ཡོད་པའི་ཕྱིར་ཏེ།
ཤེས་བྱའི་རྫས་ཡོད་ཆོས་གསུམ་ཚང་བ་ཁྱོད་ཀྱི་མཚན་ཉིད་ཡིན་པའི་ཕྱིར།
མཚན་ཉིད་ཡིན་ན་ཁྱོད་ཀྱི་བཏགས་ཡོད་ཆོས་གསུམ་ཚང་བ་ཁྱོད་ཀྱི་་་
མཚོན་བྱའི་མཚན་ཉིད་ཡིན་པས་ཁྱབ། ཁྱོད་ཀྱི་བཏགས་ཡོད་ཆོས་གསུམ་
ཚང་བའི་བཏགས་ཡོད་ཆོས་གསུམ་ཚང་བ་དེ་ཁྱོད་ཀྱི་བཏགས་ཡོད་ཆོས་་་་་
གསུམ་ཚང་བའི་མཚོན་བྱའི་མཚན་ཉིད་ཡིན་པས་ཁྱབ། ཁྱོད་ཀྱི་བཏེགས་
ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་ཚང་བའི་བཏགས་ཡོད་
ཆོས་གསུམ་ཚང་བ་དེ་ཁྱོད་ཀྱི་བཏགས་ཡོད་ཆོས་གསུམ་ཚང་བའི་བཏགས་
ཡོད་ཆོས་གསུམ་ཚང་བའི་མཚོན་བྱའི་མཚན་ཉིད་ཡིན་པས་ཁྱབ་པ་སོགས་
ལྷག་མ་རྣམས་རིགས་འདྲ་སྦྱོར་ཚུལ་ཤེས་པར་བྱའོ། །
སྤྱིར་མཚན་ཉིད་དང་མཚོན་བྱ་གཉིས་འགལ་བ་ཡིན་ཏེ། དེ་གཉིས་ཐ་
དད་ཅིང་གཞི་མཐུན་མི་སྲིད་པའི་ཕྱིར། གཞི་གཅིག་གི་སྟེང་གི་མཚན་ཉིད་
318



དང་མཚོན་བྱ་མི་འགལ་ཏེ། ཕན་ཚུན་ཁྱབ་པ་སྒོ་བརྒྱུད་འགྲིགས་པའི་ཕྱིར།
དཔེར་ན། ཤེས་བྱ་དང་བློའི་ཡུལ་དུ་བྱ་རུང་ལྟ་བུ། མཚན་ཉིད་དང་མཚན་
གཞི་གཉིས་མི་འགལ་ཏེ། དེ་གཉིས་ཀྱི་གཞི་མཐུན་ཡོད་པའི་ཕྱིར་ཏེ་དོན་
བྱེད་ནུས་པ་དེ་མཚན་ཉིད་དང་མཚན་གཞིའི་གཞི་མཐུན་ཡིན་པའི་ཕྱིར།
དོན་བྱེད་ནུས་པ་ཆོས་ཅན། མཚན་ཉིད་ཡིན་ཏེ་དངོས་པོའི་མཚན་ཉིད་
ཡིན་པའི་ཕྱིར། དོན་བྱེད་ནུས་པ་ཆོས་ཅན། མཚན་གཞི་ཡིན་ཏེ་དངོས་པོའི་
མཚན་ཉིད་ཀྱི་མཚན་གཞི་ཡིན་པའི་ཕྱིར། མཚོན་བྱ་དང་མཚན་གཞི་གཉིས་
ཀྱང་མི་འགལ་ཏེ། དེ་གཉིས་ཀྱི་གཞི་མཐུན་ཡོད་པའི་ཕྱིར་ཏེ་དངོས་པོ་དེ་དེ་
གཉིས་ཀྱི་གཞི་མཐུན་ཡིན་པའི་ཕྱིར།
མཚོན་བྱ་ཡིན་ན་ཁྱོད་ཀྱི་དོན་ལྡོག་ཡོད་པས་ཁྱབ། ཡོད་པ་སྲིད་པའི་
ཤེས་བྱ་ཡིན་ན་ཁྱོད་ཀྱི་གཞི་ལྡོག་ཡོད་པས་ཁྱབ། ཆོས་དེའི་གཞི་ལྡོག་ཡིན་ན།
ཆོས་དེའི་མཚན་གཞི་ཡིན་པས་མ་ཁྱབ་སྟེ། སྒྲ་ཡོད་པ་དེ། ཡོད་པའི་གཞི་
ལྡོག་ཡིན་ཡང་། ཡོད་པའི་མཚན་གཞི་མ་ཡིན་པའི་ཕྱིར། དང་པོ་གྲུབ་སྟེ།
ཁྱོད་ཡོད་པའི་བྱེ་བྲག་ཡིན་པའི་ཕྱིར། གཉིས་པ་གྲུབ་སྟེ། ཁྱོད་ཚད་མས་
ངེས་ནས་ཡོད་པ་ཚད་མས་མ་ངེས་པའི་གང་ཟག་མི་སྲིད་པའི་ཕྱིར། དེ་
བཞིན་དུ་ཙན་དན་གྱི་ཀ་བ་ཀ་བའི་གཞི་ལྡོག་ཡིན་ཡང་ཀ་བའི་མཚན་གཞི་
མ་ཡིན་པ་དང་། གསེར་གྱི་བུམ་པ་བུམ་པའི་གཞི་ལྡོག་ཡིན་ཡང་བུམ་པའི་
མཚན་གཞི་མ་ཡིན་པ་སོགས་ཤེས་པར་བྱའོ། །དེ་ལྟར་དུང་སྒྲ་དེ་སྒྲའི་གཞི་
ལྡོག་ཡིན་ཡང་སྒྲའི་མཚན་གཞིར་མི་འོས་ཏེ། དུང་སྒྲ་ཚད་མས་ངེས་ནས་སྒྲ་
319



ཚད་མས་མ་ངེས་པའི་གང་ཟག་མི་སྲིད་པའི་ཕྱིར་རོ། །
བཞི་བ། མཚན་མཚོན་མ་ཡིན་པ་བཤད་པ།
(དང་པོ）མཚན་ཉིད་མ་ཡིན་པ་བཤད་པ།
རྫས་ཡོད་ཆོས་གསུམ་མ་ཚང་བ་དེ། མཚན་ཉིད་མ་ཡིན་པའི་མཚན་
ཉིད། མཚན་གཞི་ནི་དངོས་པོ་དང་ཀ་བུམ་གཉིས་ལ་སོགས་པའོ། །དངོས་
པོ་ཆོས་ཅན། རྫས་ཡོད་ཆོས་གསུམ་མ་ཚང་བ་ཡིན་ཏེ། སྤྱིར་མཚན་ཉིད་མ་
ཡིན། རང་གི་མཚན་གཞིའི་སྟེང་དུ་གྲུབ་ཀྱང་། རང་གི་མཚོན་བྱ་གང་ཡིན་
པ་དེ་ལས་གཞན་པ་ཞིག་གི་མཚན་ཉིད་མི་བྱེད་པ་ཡང་མ་ཡིན་པའི་ཕྱིར།
དང་པོ་གྲུབ་སྟེ། མཚོན་བྱ་ཡིན་པའི་ཕྱིར། གཉིས་པ་སླ། གསུམ་པ་གྲུབ་སྟེ།
རང་གི་མཚོན་བྱ་མེད་པའི་ཕྱིར་ཏེ། ཁྱོད་མཚན་ཉིད་མ་ཡིན་པའི་ཕྱིར། ཀ་
བུམ་གཉིས་ཆོས་ཅན། ཁྱོད་རྫས་ཡོད་ཆོས་གསུམ་མ་ཚང་བ་ཡིན་ཏེ། སྤྱིར་
མཚན་ཉིད་མ་ཡིན་ཏེ། མཚན་མཚོན་གང་ཡང་མ་ཡིན་པའི་ཕྱིར། རང་གི་
མཚན་གཞིའི་སྟེང་དུ་གྲུབ་པ་མ་ཡིན་ཏེ། རང་གི་མཚན་གཞི་མེད་པའི་ཕྱིར་
ཏེ་ཁྱོད་ཀྱི་ཡིན་པ་མེད་པའི་ཕྱིར། རང་གི་མཚོན་བྱ་གང་ཡིན་པ་དེ་ལས་
གཞན་པའི་མཚན་ཉིད་མི་བྱེད་པ་ཡང་མ་ཡིན་ཏེ། རང་གི་མཚོན་བྱ་མེད་
པའི་ཕྱིར། །གཞི་ལ་སྦྱར་ན། ཤེས་བྱའི་རྫས་ཡོད་ཆོས་གསུམ་མ་ཚང་བ་དེ།
ཤེས་བྱའི་མཚན་ཉིད་མ་ཡིན་པའི་མཚན་ཉིད། མཚན་གཞི་ནི། དངོས་པོ་
དང་བུམ་པ་སོགས་བློའི་ཡུལ་དུ་བྱ་རུང་གི་ལྡོག་པ་མ་ཡིན་པའི་ཆོས་ཐམས་
320



ཅད་དོ། །དངོས་པོའི་རྫས་ཡོད་ཆོས་གསུམ་མ་ཚང་བ་དེ། དངོས་པོའི་
མཚན་ཉིད་མ་ཡིན་པའི་མཚན་ཉིད། མཚན་གཞི་ནི། བུམ་པ་དང་ཀ་བུམ་
གཉིས་སོགས་དོན་བྱེད་ནུས་པ་དང་ལྡོག་པ་ཐ་དད་པའི་ཆོས་ཐམས་ཅད་
དོ། །མཚན་ཉིད་ཀྱི་རྫས་ཡོད་ཆོས་གསུམ་མ་ཚང་བ་དེ། མཚན་ཉིད་ཀྱི་
མཚན་ཉིད་མ་ཡིན་པའི་མཚན་ཉིད། མཚན་གཞི་ནི། ཤེས་བྱ། དངོས་པོ་
སོགས་རྫས་ཡོད་ཆོས་གསུམ་ཚང་བ་དང་ལྡོག་པ་ཐ་དད་པའི་ཆོས་ཐམས་་་་་
ཅད་དོ། །མཚན་ཉིད་མ་ཡིན་པའི་རྫས་ཡོད་ཆོས་གསུམ་ཚང་བ་དེ། མཚན་
ཉིད་མ་ཡིན་པའི་མཚན་ཉིད་ཀྱི་མཚན་ཉིད། མཚན་གཞི་ནི་ཡོད་དེ། རྫས་
ཡོད་ཆོས་གསུམ་མ་ཚང་བ་དེ་ཡིན་པའི་ཕྱིར། །
(གཉིས་པ）མཚོན་བྱ་མ་ཡིན་པ་བཤད་པ།
བཏགས་ཡོད་ཆོས་གསུམ་མ་ཚང་བ་དེ་མཚོན་བྱ་མ་ཡིན་པའི་མཚན་
ཉིད། མཚན་གཞི་ནི་ཀ་བུམ་གཉིས་དང་དོན་བྱེད་ནུས་པ་ལ་སོགས་པའོ། །
ཀ་བུམ་གཉིས་ཆོས་ཅན། བཏགས་ཡོད་ཆོས་གསུམ་མ་ཚང་བ་ཡིན་ཏེ། སྤྱིར་
མཚོན་བྱ་མ་ཡིན་ཏེ། མཚན་མཚོན་གང་ཡང་མ་ཡིན་པའི་ཕྱིར། རང་གི་
མཚན་གཞིའི་སྟེང་དུའང་གྲུབ་པ་མ་ཡིན་ཏེ། ཁྱོད་ཀྱི་མཚན་གཞི་མེད་པའི་
ཕྱིར། རང་གི་མཚན་ཉིད་གང་ཡིན་པ་དེ་ལས་གཞན་པ་ཞིག་གི་མཚོན་བྱ་མི་
བྱེད་པ་ཡང་མ་ཡིན་ཏེ། མཚོན་བྱ་མ་ཡིན་པའི་ཕྱིར། དོན་བྱེད་ནུས་པ་དེ་
རང་གི་མཚན་གཞིའི་སྟེང་དུ་གྲུབ་པ་ཡིན་ཡང་། སྤྱིར་མཚོན་བྱ་མ་ཡིན་པ་
དང་རང་གི་མཚན་ཉིད་ལས་གཞན་པའི་མཚོན་བྱ་མི་བྱེད་པ་ཡང་མ་ཡིན་
321
་



ནོ། །གཞི་ལ་སྦྱར་ན། བློའི་ཡུལ་དུ་བྱ་རུང་བའི་བཏགས་ཡོད་ཆོས་གསུམ་མ་
ཚང་བ་དེ་བློའི་ཡུལ་དུ་བྱ་རུང་གི་མཚོན་བྱ་མ་ཡིན་པའི་མཚན་ཉིད། མཚན་
གཞི་ནི། དངོས་པོ་དང་ཀ་བ་སོགས་ཤེས་བྱ་དང་ལྡོག་པ་ཐ་དད་པའི་ཆོས་
ཐམས་ཅད་དོ། །རྫས་ཡོད་ཆོས་གསུམ་ཚང་བའི་བཏགས་ཡོད་ཆོས་གསུམ་
མ་ཚང་བ་དེ། རྫས་ཡོད་ཆོས་གསུམ་ཚང་བའི་མཚོན་བྱ་མ་ཡིན་པའི་མཚན་
ཉིད། མཚན་གཞི་ནི། ཀ་བ། བུམ་པ་སོགས་མཚན་ཉིད་ཅེས་པ་དེ་དང་ལྡོག་
པ་ཐ་དད་པའི་ཆོས་རྣམས་སོ། །མཚོན་བྱ་མ་ཡིན་པ་མཚོན་བྱ་ཡིན་ཏེ།
མཚོན་བྱ་མ་ཡིན་པའི་མཚན་ཉིད་ཡོད་པའི་ཕྱིར། དེར་ཐལ། བཏགས་ཡོད་
ཆོས་གསུམ་མ་ཚང་བ་དེ་ཡིན་པའི་ཕྱིར། བཏགས་ཡོད་ཆོས་གསུམ་མ་ཚང་
བ་ཆོས་ཅན། མཚན་ཉིད་ཡིན་ཏེ། རྫས་ཡོད་ཆོས་གསུམ་ཚང་བ་ཡིན་པའི་
ཕྱིར། བཏགས་ཡོད་ཆོས་གསུམ་མ་ཚང་བའི་བཏགས་ཡོད་ཆོས་གསུམ་ཚང་
བ་དེ་བཏགས་ཡོད་ཆོས་གསུམ་མ་ཚང་བའི་མཚོན་བྱའི་མཚན་ཉིད། མཚན་
གཞི་ནི། མཚོན་བྱ་མ་ཡིན་པ་དེའོ། །རྫས་ཡོད་ཆོས་གསུམ་མ་ཚང་བའི་
བཏགས་ཡོད་ཆོས་གསུམ་ཚང་བ། རྫས་ཡོད་ཆོས་གསུམ་མ་ཚང་བའི་མཚོན་
བྱའི་མཚན་ཉིད། མཚན་གཞི་ནི་མཚན་ཉིད་མ་ཡིན་པ་དེའོ། །དེ་བཞིན་དུ།
དོན་བྱེད་ནུས་པ་མ་ཡིན་པ། དངོས་པོ་མ་ཡིན་པའི་མཚན་ཉིད། གཟུགས་
རུང་མ་ཡིན་པ་གཟུགས་མ་ཡིན་པའི་མཚན་ཉིད། དེ་གཞན་ལ་སྦྱར་ཚུལ་
ཤེས་པར་བྱའོ། །
རྫས་ཡོད་ཆོས་གསུམ་ཚང་བ་རྫས་ཡོད་ཆོས་གསུམ་ཚང་བ་ཡིན་ཏེ།
322



རྫས་ཡོད་ཆོས་གསུམ་ཚང་བ་དེ་མཚན་ཉིད་ཀྱི་རྫས་ཡོད་ཆོས་གསུམ་ཚང་བ་
ཡིན་པའི་ཕྱིར་ཏེ། མཚན་ཉིད་ཀྱི་མཚན་ཉིད་ཡིན་པའི་ཕྱིར། རྫས་ཡོད་ཆོས་
གསུམ་མ་ཚང་བ་རྫས་ཡོད་ཆོས་གསུམ་ཚང་བ་ཡིན་ཏེ། མཚན་ཉིད་མ་ཡིན་
པའི་རྫས་ཡོད་ཆོས་གསུམ་ཚང་བ་ཡིན་པའི་ཕྱིར། དེར་ཐལ། མཚན་ཉིད་མ་
ཡིན་པའི་མཚན་ཉིད་ཡིན་པའི་ཕྱིར། བཏགས་ཡོད་ཆོས་གསུམ་ཚང་བ་དེ་
རྫས་ཡོད་ཆོས་གསུམ་ཚང་བ་ཡིན་ཏེ། མཚོན་བྱའི་རྫས་ཡོད་ཆོས་གསུམ་
ཚང་བ་ཡིན་པའི་ཕྱིར། བཏགས་ཡོད་ཆོས་གསུམ་མ་ཚང་བ་ཡང་རྫས་ཡོད་
ཆོས་གསུམ་ཚང་བ་ཡིན་ཏེ། མཚོན་བྱ་མ་ཡིན་པའི་རྫས་ཡོད་ཆོས་གསུམ་
ཚང་བ་ཡིན་པའི་ཕྱིར་རོ། །མཚོན་བྱ་མཚོན་བྱ་ཡིན་ཏེ། བཏགས་ཡོད་ཆོས་
གསུམ་ཚང་བའི་མཚོན་བྱ་ཡིན་པའི་ཕྱིར། དོན་བྱེད་ནུས་པའི་མཚོན་བྱ་
མཚོན་བྱ་ཡིན་ཏེ། དོན་བྱེད་ནུས་པའི་བཏགས་ཡོད་ཆོས་གསུམ་ཚང་བའི་
མཚོན་བྱ་ཡིན་པའི་ཕྱིར། མཚོན་བྱ་མ་ཡིན་པ་མཚོན་བྱ་ཡིན་ཏེ། བཏགས་
ཡོད་ཆོས་གསུམ་མ་ཚང་བའི་མཚོན་བྱ་ཡིན་པའི་ཕྱིར། དོན་བྱེད་ནུས་པའི་
མཚོན་བྱ་མ་ཡིན་པ་མཚོན་བྱ་ཡིན་ཏེ། དོན་བྱེད་ནུས་པའི་བཏགས་ཡོད་
ཆོས་གསུམ་མ་ཚང་བའི་མཚོན་བྱ་ཡིན་པའི་ཕྱིར་རོ། །གཞི་གྲུབ་ན། མཚན་
མཚོན་གང་རུང་ཡིན་པས་མ་ཁྱབ་སྟེ། ཀ་བུམ་གཉིས་དང་རྟག་དངོས་
གཉིས་སོགས་གཞི་གྲུབ་ཀྱང་། མཚན་མཚོན་གང་རུང་མ་ཡིན་པའི་ཕྱིར།
དོན་བྱེད་ནུས་པ་ཡིན་ན། མཚན་ཉིད་ཡིན་པས་མ་ཁྱབ་སྟེ། བུམ་པ་དོན་
བྱེད་ནུས་པ་ཡིན་ཡང་མཚན་ཉིད་མ་ཡིན་པའི་ཕྱིར། མཚན་ཉིད་ཡིན་ན་
323



ཁྱོད་ཀྱི་མཚོན་བྱ་མཚོན་བྱ་ཡིན་པས་ཁྱབ། མཚོན་བྱ་ཡིན་ན་ཁྱོད་ཀྱི་མཚན་
ཉིད་མཚན་ཉིད་མ་ཡིན་པས་ཁྱབ། མཚོན་བྱ་ཡིན་ན་ཁྱོད་ཀྱི་མཚན་ཉིད་
ཁྱོད་ཀྱི་མཚན་ཉིད་མ་ཡིན་པས་ཁྱབ། གཞི་གྲུབ་ན། ཁྱོད་ཁྱོད་ཀྱི་མཚན་
ཉིད་མ་ཡིན་པས་ཁྱབ། མཚན་ཉིད་མཚན་ཉིད་མིན། མཚན་ཉིད་མ་ཡིན་པ་
མཚན་ཉིད་མིན། མཚན་ཉིད་ཡིན་ན་མཚན་ཉིད་ཡིན་པས་ཁྱབ། མཚན་
ཉིད་མ་ཡིན་ན་མཚན་ཉིད་མ་ཡིན་པས་ཁྱབ། མཚོན་བྱ་མཚོན་བྱ་ཡིན། །
མཚོན་བྱ་མ་ཡིན་པ་མཚོན་བྱ་ཡིན། མཚན་ཉིད་མཚོན་བྱ་ཡིན། མཚན་ཉིད་
མ་ཡིན་པ་ཡང་མཚོན་བྱ་ཡིན། མཚན་ཉིད་ཀྱི་མཚན་ཉིད་མཚོན་བྱ་ཡིན།
མཚན་ཉིད་མ་ཡིན་པའི་མཚན་ཉིད་མཚོན་བྱ་ཡིན། མཚོན་བྱའི་མཚན་ཉིད་
མཚོན་བྱ་ཡིན། མཚོན་བྱ་མ་ཡིན་པའི་མཚན་ཉིད་མཚོན་བྱ་ཡིན། རྫས་ཡོད་
ཆོས་གསུམ་ཚང་བ་མཚན་ཉིད་ཡིན། རྫས་ཡོད་ཆོས་གསུམ་མ་ཚང་བའང་
མཚན་ཉིད་ཡིན། བཏགས་ཡོད་ཆོས་གསུམ་ཚང་བ་མཚན་ཉིད་ཡིན།
བཏགས་ཡོད་ཆོས་གསུམ་མ་ཚང་བའང་མཚན་ཉིད་ཡིན། དོན་བྱེད་ནུས་པ་
མཚན་ཉིད་ཡིན། དོན་བྱེད་ནུས་པ་མ་ཡིན་པའང་མཚན་ཉིད་ཡིན་ཏེ། དེ་
དག་གི་མཚོན་བྱ་ཡོད་པའི་ཕྱིར་རོ། །
324



ས་བཅད་གཉིས་པ། སྤྱི་དང་བྱེ་བྲག་གི་རྣམ་
གཞག་བཤད་པ།
དང་པོ། སྤྱི་བཤད་པ།
རང་གི་གསལ་བ་ལ་རྗེས་སུ་འགྲོ་བའི་ཆོས། སྤྱིའི་མཚན་ཉིད། སྒྲ་
བཤད་ནི། སྤྱི་ནི་རང་གི་གསལ་བའི་དབྱེ་བ་ཐམས་ཅད་ཀྱི་རང་བཞིན་ལ་
རྗེས་སུ་འགྲོ་བ་སྟེ་རྗེས་སུ་ཞུགས་ཤིང་ཁྱབ་པའི་ཆོས་ཡིན་ཞེས་པའོ། །མཚན་
གཞི་ནི། ཤེས་བྱ། དངོས་པོ། བུམ་པ་ལ་སོགས་པ་ལྟ་བུའོ། །ཤེས་བྱ་ཆོས་
ཅན། སྤྱི་ཡིན་ཏེ། རང་གི་གསལ་བ་ལ་རྗེས་སུ་འགྲོ་བའི་ཆོས་ཡིན་པའི་ཕྱིར།
དེར་ཐལ། རང་གི་གསལ་བ་ཀ་བ་དང་བུམ་པ་ལ་སོགས་པའི་རང་བཞིན་
ལ་ཞུགས་ཤིང་ཁྱབ་པའི་ཆོས་ཡིན་པའི་ཕྱིར། མཚན་ཉིད་ཀྱི་ཚིག་ཟུར་རང་
གི་གསལ་བ་ཞེས་བརྗོད་པའི་རྒྱུ་མཚན་ཡོད་དེ། ཤེས་བྱ་དེ་ཡོད་པའི་སྤྱི་དང་
བུམ་པ་དེ་བུམ་པའི་མཆུ་སོགས་ཀྱི་སྤྱི་ཡིན་པ་གཅོད་པའི་ཕྱིར། རང་གི་
གསལ་བ་ཞེས་པ་ནི་ཆོས་དེའི་བྱེ་བྲག་དང་ཆོས་དེ་ཡིན་པ་གཉིས་ལ་གོ་རྒྱུ་་་་
ཡིན་ཞིང་། ཆོས་དེའི་བྱེ་བྲག་ནི། ཆོས་དེའི་དབྱེ་བ་ཡིན་པས། གསལ་བ་དེ་
སྤྱི་དེ་ཡིན་པའི་སྒོ་ནས་སྤྱི་དེ་རང་གི་གསལ་བ་ལ་རྗེས་སུ་འགྲོ་བ་ཡིན། བུམ་
པ་བུམ་པའི་མཆུ་སོགས་ཀྱི་རྗེས་སུ་འགྲོ་བ་ཡིན་ཡང་། བུམ་པའི་མཆུ་དེ་
བུམ་པ་ཡིན་པའི་སྒོ་ནས་རྗེས་སུ་འགྲོ་བ་མ་ཡིན་པས། བུམ་པ་བུམ་པའི་
325



མཆུ་ཞབས་སོགས་ཀྱི་སྤྱི་མ་ཡིན་ནོ། །ཆོས་དེ་བྱེ་བྲག་དེའི་སྤྱི་ཡིན་པ་ལ་བྱེ་
བྲག་དེ་སྤྱི་ཡིན་པའི་སྒོ་ནས་རྗེས་སུ་འགྲོ་བ་ཙམ་གྱིས་མི་ཆོག་པར་བྱེ་བྲག་དེ་
མ་ཡིན་ཞིང་སྤྱི་དེ་ཡིན་པའི་གཞི་མཐུན་པ་དུ་མ་ཡོད་དགོས་ཏེ། ཤེས་བྱ་
ཡོད་པ་ལ་རྗེས་སུ་འགྲོ་བ་ཡིན་ཡང་། ཡོད་པ་མ་ཡིན་ཞིང་ཤེས་བྱ་ཡིན་པའི་
གཞི་མཐུན་པ་གཅིག་ཀྱང་མེད་པས་ཤེས་བྱ་དེ་ཡོད་པའི་སྤྱི་མ་ཡིན་པ་ལྟ་་་་་
བུའོ། །དེས་ན། གསལ་བ་དེ་སྤྱི་དེ་ཡིན་པའི་སྒོ་ནས་སྤྱི་དེ་གསལ་བ་ལ་རྗེས་
སུ་འགྲོ་བ་དང་། གསལ་བ་དེ་མ་ཡིན་ཞིང་སྤྱི་དེ་ཡིན་པ་དུ་མ་ཡོད་པ་དང་
གཉིས་ཀ་དང་ལྡན་པ་དེ། སྤྱི་དེ་རང་གི་གསལ་བ་ལ་རྗེས་སུ་འགྲོ་བའི་དོན་
ཡིན་གྱི། དེ་གཉིས་གང་རུང་ཞིག་ལྡན་པ་ནི་དེའི་དོན་མ་ཡིན་ནོ། །དངོས་པོ་
ཆོས་ཅན། སྤྱི་ཡིན་ཏེ་རང་གི་གསལ་བ་ཀ་བ་དང་བུམ་པ་སོགས་ལ་རྗེས་སུ་
འགྲོ་བའི་ཆོས་ཡིན་པའི་ཕྱིར་ཏེ། རང་གི་བྱེ་བྲག་ཀ་བ་དང་བུམ་པ་སོགས་
ལ་ཁྱབ་པའི་ཕྱིར། དེ་བཞིན་དུ་བུམ་པ་ཡང་སྤྱི་ཡིན་ཏེ། རང་གི་བྱེ་བྲག་
གསེར་བུམ་ལ་རྗེས་སུ་ཞུགས་ཤིང་ཁྱབ་པའི་ཆོས་ཡིན་པའི་ཕྱིར། ཀ་བུམ་
གཉིས་ཆོས་ཅན། སྤྱི་མ་ཡིན་ཏེ་རང་གི་གསལ་བ་ལ་རྗེས་སུ་འགྲོ་བའི་ཆོས་
མ་ཡིན་པའི་ཕྱིར། དེར་ཐལ། རང་གི་གསལ་བ་མེད་པའི་ཕྱིར། དེ་ལྟར་ཡིན་
པ་མི་སྲིད་པའི་ཤེས་བྱ་རྣམས་སྤྱི་མ་ཡིན་པ་ཤེས་པར་བྱའོ། །
སྤྱི་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་གསུམ་ཡོད་དེ། རིགས་སྤྱི་
དང་ཚོགས་སྤྱི་དང་དོན་སྤྱི་སྟེ་གསུམ་ཡོད་པའི་ཕྱིར། རིགས་སྤྱིའི་མཚན་
ཉིད་ཡོད་དེ། རང་གི་རིགས་ཅན་ལ་རྗེས་སུ་འགྲོ་བའི་ཆོས་དེ་ཡིན་པའི་ཕྱིར།
326



རིགས་སྤྱི་དང་སྤྱི་གཉིས་དོན་གཅིག་ཡིན་ཏེ། རང་གི་གསལ་བ་ལ་རྗེས་སུ་
འགྲོ་བའི་ཆོས་ཞེས་པ་དང་། རང་གི་རིགས་ཅན་ལ་རྗེས་སུ་འགྲོ་བའི་ཆོས་
ཞེས་པ་དོན་འདྲ་བའི་ཕྱིར། ཚོགས་སྤྱིའི་མཚན་ཉིད་ཡོད་དེ། རང་གི་ཆ་
ཤས་དུ་མ་འདུས་པའི་གཟུགས་རགས་པ་དེ་ཡིན་པའི་ཕྱིར། མཚན་གཞི་ནི་
ཡོད་དེ། བུམ་པ་དེ་ཡིན་པའི་ཕྱིར། ཚོགས་སྤྱི་དང་གཟུགས་རགས་པ་གཉིས་
དོན་གཅིག བུམ་པ་དེ་རང་གི་ཆ་ཤས་མཆུ་ལྟོ་བ་ཞབས་སོགས་དུ་མ་ཞིག་
ཚོགས་པ་ལས་གྲུབ་པ་ཡིན་པའི་རྒྱུ་མཚན་གྱིས་ཚོགས་སྤྱི་ཞེས་བརྗོད་པ་ཡིན་
ནོ། །དོན་སྤྱིའི་མཚན་ཉིད་ཡོད་དེ། རྟོག་པའི་སྣང་ངོ་ཙམ་དུ་གྲུབ་པའི་སྒོ་
བཏགས་པའི་ཆ་དེ་ཡིན་པའི་ཕྱིར། བུམ་པའི་དོན་སྤྱིའི་མཚན་ཉིད་ཡོད་དེ།
བུམ་འཛིན་རྟོག་པ་ལ་བུམ་པ་དང་གཅིག་མ་ཡིན་བཞིན་དུ་གཅིག་ལྟ་བུར་
སྣང་བའི་སྒྲོ་བཏགས་པའི་ཆ་དེ་ཡིན་པའི་ཕྱིར། དེ་ལྟ་བུའི་སྒྲོ་བཏགས་པའི་
ཆ་དེ། བུམ་པའི་དོན་གྱི་རྣམ་པ་སྤྱི་ཙམ་པ་རྟོག་ངོར་ཤར་བ་ཙམ་ཡིན་པའི་
རྒྱུ་མཚན་གྱིས་དོན་སྤྱི་ཞེས་བརྗོད་པ་ཡིན་ནོ། །རིགས་སྤྱི་དང་ཚོགས་སྤྱི་
གཉིས་ཀ་ཡིན་མིན་གྱི་མུ་བཞི་ཡོད་དེ། ཤེས་བྱ་དེ་རིགས་སྤྱི་ཡིན་ལ་ཚོགས་
སྤྱི་མ་ཡིན་པའི་མུ་དང་། ཀ་བུམ་གཉིས་དེ། ཚོགས་སྤྱི་ཡིན་ལ་རིགས་སྤྱི་མ་
ཡིན་པའི་མུ་དང་། གཟུགས་དེ་གཉིས་ཀ་ཡིན་པའི་མུ་དང་། བུམ་པའི་ལྡོག་
པ་དེ་གཉིས་ཀ་གང་ཡང་མ་ཡིན་པའི་མུ་ཡིན་པའི་ཕྱིར། །
327



གཉིས་པ། བྱེ་བྲག་བཤད་པ།
ཁྱབ་བྱེད་དུ་འཇུག་པའི་རང་གི་རིགས་ཡོད་པ་ཅན་གྱི་ཆོས། བྱེ་བྲག་
གི་མཚན་ཉིད། སྒྲ་བཤད་ནི། རང་གི་རང་བཞིན་ལ་ཁྱབ་བྱེད་དུ་འཇུག་
པའི་རང་གི་རིགས་ཡོད་པ་ཅན་གྱི་ཆོས་ཡིན་ཞེས་པ་སྟེ། དཔེར་ན། བུམ་པ་
ནི་རང་གི་རང་བཞིན་ལ་ཁྱབ་བྱེད་དུ་འཇུག་པའི་བུམ་པ་རང་གི་རིགས་་་་་
ཤེས་བྱ་ཡོད་པ་ཅན་གྱི་ཆོས་ཡིན་པས་ན་ཤེས་བྱའི་བྱེ་བྲག་ཡིན་ཞེས་པ་ལྟ་་་་
བུའོ། །དེ་ཡང་མཚན་ཉིད་ཀྱི་ཟུར་དུ་རང་གི་ཞེས་པའི་ཚིག་ནུས་ནི། བྱེ་བྲག་
ཡིན་པར་གྱུར་པ་རང་གི་ཞེས་པ་ལ་གོ་བ་ཡིན་གྱི། ཆོས་དེ་རང་གི་ཞེས་གོ་
བར་མི་བྱ་སྟེ། དེ་ལྟར་གོ་ན་ཡོད་པ་སོགས་ཀྱང་བྱེ་བྲག་ཏུ་གྱུར་པའི་ཕྱིར་ཏེ།
ཡོད་པ་ལ་ཡང་ཁྱབ་བྱེད་དུ་འཇུག་པའི་རིགས་ཤེས་བྱ་དང་ཡོད་པ་སོགས་
ཡོད་པའི་ཕྱིར། དེས་ན། ཤེས་བྱ་དང་ཡོད་པ་གཉིས་རང་ལ་ཁྱབ་བྱེད་དུ་
འཇུག་པའི་རིགས་ཡོད་པ་ཅན་གྱི་ཆོས་ཡིན་ཡང་། ཁྱབ་བྱེད་དུ་འཇུག་པའི་
རང་གི་རིགས་ཡོད་པ་ཅན་གྱི་ཆོས་མ་ཡིན་ཏེ། རང་གི་ཞེས་པ་དེ་བྱེ་བྲག་ཏུ་
གྱུར་པ་རང་གི་ཞེས་པ་ཁོ་ན་ལ་བཟུང་བས་ཤེས་བྱ་དང་ཡོད་པ་གཉིས་བྱེ་་་་
བྲག་མ་ཡིན་པའི་ཕྱིར་རོ། །དེས་ན་བྱེ་བྲག་གི་མཚན་གཞི་ལ། རྟག་པ་དང་།
དངོས་པོ་དང་། ཀ་བུམ་གཉིས་ལ་སོགས་པ་འཇོག་དགོས་ཏེ། ཤེས་བྱ་དང་
ཡོད་པ་སོགས་ཤེས་བྱ་དང་དོན་གཅིག་པ་རྣམས་བྱེ་བྲག་གི་མཚན་གཞིར་མི་
འོས་སོ། །བྱེ་བྲག་གི་མཚན་ཉིད་དེ་གཞི་ལ་སྦྱར་ན། རང་ལ་ཁྱབ་བྱེད་དུ་
འཇུག་པའི་རང་གི་རིགས་དངོས་པོ་ཡོད་པ་ཅན་གྱི་ཆོས་དེ། དངོས་པོའི་བྱེ་
328



བྲག་གི་མཚན་ཉིད། མཚན་གཞི་ནི་གཟུགས། ཤེས་པ། ལྡན་མིན་འདུ་བྱེད།
ཀ་བུམ་གཉིས་སོགས་སོ། །ཁྱོད་ཆོས་དེ་ཡིན། ཁྱོད་ཆོས་དེ་དང་བདག་
གཅིག་ཏུ་འབྲེལ། ཁྱོད་མ་ཡིན་ཞིང་ཆོས་དེ་ཡང་ཡིན་པའི་གཞི་མཐུན་པ་དུ་
མ་གྲུབ་པ་དེ། ཆོས་དེའི་བྱེ་བྲག་གི་མཚན་ཉིད། མཚན་གཞི་ནི། ཤེས་བྱའི་
བྱེ་བྲག་ཏུ་བཞག་པའི་དངོས་པོ་ལྟ་བུའོ། །དེ་གཞི་ལ་སྦྱར་ན། དངོས་པོ་ཤེས་
བྱ་ཡིན། དངོས་པོ་ཤེས་བྱ་དང་བདག་གཅིག་ཏུ་འབྲེལ། དངོས་པོ་མ་ཡིན་
ཞིང་ཤེས་བྱ་ཡིན་པའི་གཞི་མཐུན་པ་དུ་མ་གྲུབ་པ་དེ། དངོས་པོ་ཤེས་བྱའི་
བྱེ་བྲག་ཡིན་པའི་མཚན་ཉིད། དེས་ཀུན་ལ་རིགས་འགྲེའོ། །
གསུམ་པ། སྤྱི་བྱེ་བྲག་གཉིས་ཀྱི་འཇོག་ཚུལ་བཤད་པ།
སྤྱི་དང་བྱེ་བྲག་གཉིས་ནི་ཕན་ཚུན་བལྟོས་ས་བལྟོས་འཇོག་གི་སྒོ་ནས་
གྲུབ་པ་ཡིན་ཏེ། སྤྱི་ཞེས་པ་ཞིག་མེད་ན། བྱེ་བྲག་ཅེས་པའི་ཐ་སྙད་མི་གྲུབ་
ལ། བྱེ་བྲག་ཅེས་པ་ཞིག་མེད་ན། སྤྱི་ཞེས་པའི་ཐ་སྙད་ཀྱང་མི་གྲུབ་པས། སྤྱི་
ལ་བལྟོས་ནས་བྱེ་བྲག་ཅེས་པ་དང་། བྱེ་བྲག་ལ་བལྟོས་ནས་སྤྱི་ཞེས་པ་
འཇོག་པ་ཡིན་ནོ། །དེ་བས་ཆོས་དེའི་སྤྱི་མེད་ན། ཆོས་དེ་བྱེ་བྲག་མིན་དགོས་
ཏེ། དཔེར་ན་ཤེས་བྱ་ལྟ་བུ། ཆོས་དེའི་བྱེ་བྲག་མེད་ན། ཆོས་དེ་སྤྱི་མིན་
དགོས་པ། དཔེར་ན། ཀ་བུམ་གཉིས་ལྟ་བུ། དེ་ལྟར་ཤེས་བྱ་དང་། དངོས་པོ་
དང་། བུམ་པ་ལ་སོགས་པའི་སྤྱི་ཐམས་ཅད་ནི་རང་གི་གསལ་བ་སྟེ་རང་གི་
བྱེ་བྲག་ཡོད་པའི་རྒྱུ་མཚན་གྱིས་སྤྱིར་གྱུར་པ་ཡིན་ཞིང་། རྟག་པ་དང་།
329



དངོས་པོ་དང་། བུམ་པ་ལ་སོགས་པའི་བྱེ་བྲག་ཐམས་ཅད་ནི་ཁྱབ་བྱེད་དུ་
འཇུག་པའི་རང་གི་སྤྱི་ཡོད་པའི་རྒྱུ་མཚན་གྱིས་དེ་དག་བྱེ་བྲག་ཏུ་གྱུར་པ་་་་་
ཡིན་ནོ། །
ཤེས་བྱ་དང་དངོས་པོ་སོགས་སྤྱི་ཐམས་ཅད་ནི་རང་རང་གི་བྱེ་བྲག་ལ་
རྗེས་སུ་སོང་བ་ཡིན་ཏེ། སྤྱི་དེ་དག་གིས་རང་རང་གི་བྱེ་བྲག་གི་རང་བཞིན་
ལ་ཁྱབ་པའི་ཕྱིར། དེར་ཐལ། བྱེ་བྲག་དེ་རང་རང་གི་སྤྱི་དེ་ཡིན་པའི་ཕྱིར།
གཞི་ལ་སྦྱར་ན། དངོས་པོ་ཆོས་ཅན། རང་གི་བྱེ་བྲག་བུམ་པ་ལ་རྗེས་སུ་སོང་
བ་ཡིན་ཏེ། ཁྱོད་བུམ་པའི་རང་བཞིན་ལ་ཞུགས་པའི་ཕྱིར། དེར་ཐལ།
བུམ་པའི་རང་བཞིན་དངོས་པོ་ཡིན་པའི་ཕྱིར་ཏེ་བུམ་པ་དངོས་པོ་ཡིན་པའི་
ཕྱིར། དེ་བཞིན་དུ་བུམ་པ་གསེར་བུམ་ལ་རྗེས་སུ་སོང་བ་ཡིན་ནོ། །བུམ་པ་
ཀ་བ་ལ་རྗེས་སུ་སོང་བ་མ་ཡིན་ཏེ། བུམ་པ་ཀ་བའི་རང་བཞིན་ལ་མ་ཞུགས་
པའི་ཕྱིར། དེར་ཐལ། ཀ་བ་བུམ་པ་མ་ཡིན་པའི་ཕྱིར། བྱེ་བྲག་ནི། སྤྱི་གང་
ཡིན་པ་དེའི་ནང་གི་དབྱེ་བ་ཡིན་པས་བྱེ་བྲག་དེ་སྤྱི་དེ་ཡིན་དགོས་པ་དང་།
བྱེ་བྲག་དེ་སྤྱི་གང་ཡིན་པ་དེའི་རང་བཞིན་ཡིན་པས་དེ་སྤྱི་དེ་དང་བདག་་་་་
ཉིད་གཅིག་ཏུ་གྲུབ་པ་ཞིག་ཡིན་དགོས། བྱེ་བྲག་དེ་སྤྱི་དེའི་ཁྱད་པར་གྱི་ཆོས་
སོ་སོར་ཕྱེ་བ་ཡིན་པས་སྤྱི་དང་ལྡོག་པ་ཐ་དད་ཡིན་དགོས། བྱེ་བྲག་དེ་སྤྱི་
དེའི་ཁྱད་པར་གྱི་ཆོས་ཡིན་པས་སྤྱི་དེ་མེད་ན་བྱེ་བྲག་དེ་ཡང་མེད་དགོས།
བྱེ་བྲག་དེ་སྤྱི་དེའི་རང་བཞིན་ལས་ཁྱད་པར་མི་འདྲ་བ་དུ་མ་ཕྱེ་བའི་ཡ་གྱལ་
ཡིན་པས། བྱེ་བྲག་དེ་མ་ཡིན་ཞིང་། སྤྱི་དེ་ཡང་ཡིན་པའི་གཞི་མཐུན་པ་དུ་
330



མ་གྲུབ་པ་ཞིག་དགོས་སོ། །དེ་དག་ནི་ཆོས་གང་ཡིན་པ་དེ་བྱེ་བྲག་ཏུ་སོང་
བའི་ཆོས་ལྔ་ཡིན་ལ། ཡོངས་གྲགས་སུ་སྤྱི་བྱེ་བྲག་གི་རྟགས་ལྔ་ཟེར། ལྔ་བོ་ ་
དེའི་གཉིས་པ་བྱེ་བྲག་དེ་སྤྱི་དེ་དང་བདག་ཉིད་གཅིག་པ་དང་། གསུམ་པ་
དེ་གཉིས་ཐ་དད་ཡིན་པ་དང༌། བཞི་བ་སྤྱི་དེ་མེད་ན་བྱེ་བྲག་དེ་མེད་དགོས་
བཅས་གསུམ་པོ་ནི་བདག་གཅིག་འབྲེལ་གྱི་དོན་ཡིན་པས་བདག་གཅིག་་་་་་
འབྲེལ་དུ་བསྡུས་ནས། ཁྱོད་ཆོས་དེ་ཡིན། ཁྱོད་ཆོས་དེ་དང་བདག་གཅིག་ཏུ་
འབྲེལ། ཁྱོད་མ་ཡིན་ཞིང་ཆོས་དེ་ཡིན་པའི་གཞི་མཐུན་པ་དུ་མ་གྲུབ་པ་ཞེས་
སྤྱི་བྱེ་བྲག་གི་རྟགས་གསུམ་དུ་བྱའོ། །སྤྱི་བྱེ་བྲག་ཏུ་སོང་བའི་རྟགས་གསུམ་
དེ་གཞི་ལ་སྦྱར་ནས་སྒྲུབ་ན། བུམ་པ་ཆོས་ཅན། དངོས་པོའི་བྱེ་བྲག་ཡིན་ཏེ།
དངོས་པོ་བུམ་པའི་སྤྱི་དང་བུམ་པ་དངོས་པོའི་བྱེ་བྲག་ཡིན་པའི་རྟགས་་་་་་་
གསུམ་འགྲིག་པའི་ཕྱིར། དེར་ཐལ། བུམ་པ་དངོས་པོ་ཡིན། བུམ་པ་དངོས་
པོ་དང་བདག་གཅིག་ཏུ་འབྲེལ། བུམ་པ་མ་ཡིན་ཞིང་དངོས་པོ་ཡིན་པའི་
གཞི་མཐུན་པ་དུ་མ་གྲུབ་པའི་ཕྱིར། རྟགས་དང་པོ་མ་གྲུབ་ན། བུམ་པ་ཆོས་
ཅན། དངོས་པོ་ཡིན་པར་ཐལ། དོན་བྱེད་ནུས་པ་ཡིན་པའི་ཕྱིར། རྟགས་
གཉིས་པ་མ་གྲུབ་ན། བུམ་པ་ཆོས་ཅན། དངོས་པོ་དང་བདག་གཅིག་འབྲེལ་
ཡིན་པར་ཐལ། དངོས་པོ་དང་བདག་ཉིད་གཅིག་ཡིན་པ་གང་ཞིག དངོས་
པོ་དང་ཐ་དད་ཀྱང་ཡིན། དངོས་པོ་མེད་ན་ཁྱོད་མེད་དགོས་པའི་ཕྱིར།
དང་པོ་མ་གྲུབ་ན། བུམ་པ་ཆོས་ཅན། དངོས་པོ་དང་བདག་ཉིད་གཅིག་
ཡིན་པར་ཐལ། དངོས་པོ་དང་རང་བཞིན་གཅིག་ཡིན་པའི་ཕྱིར། དེར་ཐལ།
331



ཁྱོད་ཀྱི་བདག་ཉིད་དམ་རང་བཞིན་དངོས་པོ་ཡིན་པའི་ཕྱིར། གཉིས་པ་མ་
གྲུབ་ན། བུམ་པ་ཆོས་ཅན། དངོས་པོ་དང་ཐ་དད་ཡིན་པར་ཐལ། ཁྱོད་
དངོས་པོ་དང་ལྡོག་པ་ཐ་དད་ཡིན་པའི་ཕྱིར། དེར་ཐལ། ཁྱོད་བུམ་པ་ཡིན་
པར་ཤེས་ཀྱང་དངོས་པོ་ཡིན་པར་མི་ཤེས་པའི་གང་ཟག་ཡོད་པའི་ཕྱིར།
ཁྱབ་སྟེ། དེ་འདྲ་དེ་ཁྱོད་གཉིས་ཀྱི་ལྡོག་པ་ཐ་དད་ཡིན་པའི་དོན་ཡིན་པའི་
ཕྱིར། གསུམ་པ་མ་གྲུབ་ན། བུམ་པ་ཆོས་ཅན། དངོས་པོ་མེད་ན་ཁྱོད་མེད་
དགོས་པར་ཐལ། དངོས་པོ་མེད་ལ་བུམ་པ་ཡོད་པ་ཞིག་མི་སྲིད་པའི་ཕྱིར།
དེར་ཐལ། བུམ་པ་སྐྱེས་པ་ཡོད་ན་བུམ་པ་དེ་ཉིད་དངོས་པོ་ཡིན་པའི་ཕྱིར།
གོང་གི་རྟགས་གསུམ་པ་མ་གྲུབ་ན། བུམ་པ་མ་ཡིན་ཞིང་དངོས་པོ་ཡིན་པའི་
གཞི་མཐུན་པ་དུ་མ་གྲུབ་པར་ཐལ། ཙན་དན་གྱི་ཀ་བ་དེ་བུམ་པ་མ་ཡིན་
ཞིང་དངོས་པོ་ཡིན་པའི་གཞི་མཐུན་པ་ཡིན་ལ། ཤུག་པའི་ཀ་བ་ཡང་བུམ་པ་
མ་ཡིན་ཞིང་དངོས་པོ་ཡིན་པའི་གཞི་མཐུན་པ་ཡིན་པ་གང་ཞིག དེ་ཉིད་
ཕན་ཚུན་ཐ་དད་ཡིན་པའི་ཕྱིར། སྤྱི་བྱེ་བྲག་གི་རྟགས་གསུམ་སྒྲུབ་ཚུལ་དེས་
སྤྱི་བྱེ་བྲག་ཏུ་སོང་བའི་ཆོས་ཐམས་ཅད་ལ་རིགས་འགྲེའོ། །
བཞི་བ། མཐའ་དཔྱད་པ།
སྤྱི་ཡིན་ན་བྱེ་བྲག་མ་ཡིན་པས་མ་ཁྱབ་སྟེ། དངོས་པོ་དེ་སྤྱི་ཡིན་པ་གང་
ཞིག བྱེ་བྲག་ཀྱང་ཡིན་པའི་ཕྱིར། དང་པོ་གྲུབ་སྟེ། དངོས་པོའི་བྱེ་བྲག་ཡོད་
པའི་ཕྱིར། དེར་ཐལ། ཀ་བ་དང་བུམ་པ་སོགས་དངོས་པོའི་བྱེ་བྲག་ཡིན་
332



པའི་ཕྱིར། གཉིས་པ་གྲུབ་སྟེ། དངོས་པོའི་སྤྱི་ཡོད་པའི་ཕྱིར། དེར་ཐལ།
ཤེས་བྱ་དངོས་པོའི་སྤྱི་ཡིན་པའི་ཕྱིར། །
སྤྱི་ཡིན་ན་བྱེ་བྲག་ཡིན་པས་མ་ཁྱབ་སྟེ། ཤེས་བྱ་དེ་སྤྱི་ཡིན་ཡང་། བྱེ་
བྲག་མ་ཡིན་པའི་ཕྱིར། ཟུར་སྔ་མ་དེར་ཐལ། ཤེས་བྱའི་བྱེ་བྲག་ཡོད་པའི་
ཕྱིར། དེར་ཐལ། དངོས་པོ་དེ་ཤེས་བྱའི་བྱེ་བྲག་ཡིན་པའི་ཕྱིར། མ་གྲུབ་ན།
དངོས་པོ་ཆོས་ཅན། ཤེས་བྱའི་བྱེ་བྲག་ཡིན་པར་ཐལ། ཁྱོད་ཤེས་བྱ་ཡིན།
ཁྱོད་ཤེས་བྱ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་ཤེས་བྱ་ཡིན་
པའི་གཞི་མཐུན་པ་དུ་མ་གྲུབ་པའི་ཕྱིར། གོང་གི་ཟུར་ཕྱི་མ་མ་གྲུབ་ན། ཤེས་
བྱ་ཆོས་ཅན། བྱེ་བྲག་མ་ཡིན་པར་ཐལ། ཁྱོད་ཀྱི་སྤྱི་མེད་པའི་ཕྱིར། དེར་
ཐལ། ཁྱོད་མ་ཡིན་པ་མེད་པའི་ཕྱིར། དེར་ཐལ། ཤེས་བྱ་མ་ཡིན་པར་གྱུར་
པའི་ཆོས་མེད་པའི་ཕྱིར། བྱེ་བྲག་ཡིན་ན་སྤྱི་མ་ཡིན་པས་མ་ཁྱབ་སྟེ། དངོས་
པོ་དེ་བྱེ་བྲག་ཡིན་ལ། སྤྱི་ཡང་ཡིན་པའི་ཕྱིར། བྱེ་བྲག་ཡིན་ན་སྤྱི་ཡིན་པས་
མ་ཁྱབ་སྟེ། ཀ་བུམ་གཉིས་དང་། རྟག་དངོས་གཉིས། མཚན་མཚོན་གཉིས་
སོགས་ཡིན་པ་མི་སྲིད་པའི་ཤེས་བྱ་དག་བྱེ་བྲག་ཡིན་ཡང་སྤྱི་མ་ཡིན་པའི་་་་
ཕྱིར། ཀ་བུམ་གཉིས་ཆོས་ཅན། བྱེ་བྲག་ཡིན་ཏེ། ཤེས་བྱའི་བྱེ་བྲག་ཡིན་པའི་
ཕྱིར། ཀ་བུམ་གཉིས་ཆོས་ཅན། སྤྱི་མ་ཡིན་ཏེ། ཁྱོད་ཀྱི་བྱེ་བྲག་མེད་པའི་
ཕྱིར། དེར་ཐལ། ཁྱོད་ཡིན་པ་མེད་པའི་ཕྱིར་ཏེ། ཁྱོད་ཡིན་པ་མི་སྲིད་པའི་
ཤེས་བྱ་ཡིན་པའི་ཕྱིར།
གཞན་ཡང་། བུམ་པའི་སྤྱི་ཡིན་ན། ཀ་བའི་སྤྱི་མ་ཡིན་པས་མ་ཁྱབ་སྟེ།
333



ཤེས་བྱ་དང་། དངོས་པོ་དང་། གཟུགས་དང་། དོན་བྱེད་ནུས་པ་སོགས་
བུམ་པའི་སྤྱི་ཡང་ཡིན་ཀ་བའི་སྤྱི་ཡང་ཡིན་པའི་ཕྱིར། །བུམ་པའི་སྤྱི་ཡིན་ན་
ཀ་བའི་སྤྱི་ཡིན་པས་མ་ཁྱབ་སྟེ། ཀ་བ་དང་ཐ་དད་དུ་གྱུར་པའི་དངོས་པོ་དེ་
བུམ་པའི་སྤྱི་ཡིན་ཡང་། ཀ་བའི་སྤྱི་མ་ཡིན་པའི་ཕྱིར། མ་གྲུབ་ན། ཀ་བ་དང་
ཐ་དད་དུ་གྱུར་པའི་དངོས་པོ་ཆོས་ཅན། རྟགས་དེར་ཐལ། ཁྱོད་བུམ་པའི་
སྤྱི་ཡིན་པ་གང་ཞིག ཀ་བའི་སྤྱི་མ་ཡིན་པའི་ཕྱིར། དང་པོ་མ་གྲུབ་ན། དེ་
ཆོས་ཅན། ཁྱོད་བུམ་པའི་སྤྱི་ཡིན་པར་ཐལ། བུམ་པ་ཁྱོད་ཀྱི་བྱེ་བྲག་ཡིན་
པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀ་བ་དང་ཐ་དད་དུ་གྱུར་
པའི་དངོས་པོའི་བྱེ་བྲག་ཡིན་པར་ཐལ། ཁྱོད་ཀ་བ་དང་ཐ་དད་དུ་གྱུར་པའི་
དངོས་པོ་ཡིན། ཁྱོད་ཀ་བ་དང་ཐ་དད་དུ་གྱུར་པའི་དངོས་པོ་དང་བདག་
གཅིག་ཏུ་འབྲེལ། ཁྱོད་མ་ཡིན་ཞིང་། ཀ་བ་དང་ཐ་དད་དུ་གྱུར་པའི་དངོས་
པོ་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། རྟགས་དང་པོ་གྲུབ་སྟེ།
བུམ་པ་དེ་ཀ་བ་དང་ཐ་དད་གང་ཞིག དངོས་པོ་ཡིན་པའི་ཕྱིར། རྟགས་
གཉིས་པ་གྲུབ་སྟེ། བུམ་པ་དེ་ཀ་བ་དང་ཐ་དད་དུ་གྱུར་པའི་དངོས་པོ་དང་
བདག་ཉིད་གཅིག་པའི་སྒོ་ནས་ཐ་དད། ཀ་བ་དང་ཐ་དད་དུ་གྱུར་པའི་
དངོས་པོ་མེད་ན་བུམ་པ་མེད་དགོས་པའི་ཕྱིར། རྟགས་གསུམ་པ་གྲུབ་སྟེ།
ཕྱིའི་གཟུགས་དེ་ཡང་དེ་ཡིན། ནང་གི་གཟུགས་དེ་ཡང་དེ་ཡིན་པའི་ཕྱིར།
གོང་གི་རྟགས་གཉིས་པ་མ་གྲུབ་ན། ཀ་བ་དང་ཐ་དད་དུ་གྱུར་པའི་དངོས་
པོ་ཆོས་ཅན། ཀ་བའི་སྤྱི་མ་ཡིན་པར་ཐལ། ཀ་བ་ཁྱོད་ཀྱི་བྱེ་བྲག་མ་ཡིན་
334



པའི་ཕྱིར། མ་གྲུབ་ན། ཀ་བ་ཆོས་ཅན། ཁྱོད་ཀ་བ་དང་ཐ་དད་དུ་གྱུར་པའི་
དངོས་པོའི་བྱེ་བྲག་མ་ཡིན་པར་ཐལ། ཁྱོད་ཀ་བ་དང་ཐ་དད་དུ་གྱུར་པའི་
དངོས་པོ་མ་ཡིན་པའི་ཕྱིར། དེར་ཐལ། ཁྱོད་ཀ་བ་དང་ཐ་དད་མ་ཡིན་པར་
གྱུར་པའི་དངོས་པོ་ཡིན་པའི་ཕྱིར་ཏེ། ཀ་བ་དང་ཐ་མི་དད་དུ་གྱུར་པའི་
དངོས་པོ་ཡིན་པའི་ཕྱིར། །དོན་བྱེད་ནུས་པ་དང་དངོས་པོ་གཉིས་མཚན་
མཚོན་ཡིན་པས་ཡིན་ཁྱབ་མཉམ་ཡིན་ཡང་། དོན་བྱེད་ནུས་པའི་སྤྱི་ཡིན་ན་
དངོས་པོའི་སྤྱི་ཡིན་པས་མ་ཁྱབ་སྟེ། མཚན་ཉིད་དེ་དོན་བྱེད་ནུས་པའི་སྤྱི་
ཡིན་ཡང་དངོས་པོའི་སྤྱི་མ་ཡིན་པའི་ཕྱིར། མཚན་ཉིད་ཆོས་ཅན། ཁྱོད་དོན་
བྱེད་ནུས་པའི་སྤྱི་ཡིན་པར་ཐལ། དོན་བྱེད་ནུས་པ་ཁྱོད་ཀྱི་བྱེ་བྲག་ཡིན་པའི་
ཕྱིར། མཚན་ཉིད་ཆོས་ཅན། དངོས་པོའི་སྤྱི་མ་ཡིན་པར་ཐལ། དངོས་པོ་
ཁྱོད་ཀྱི་བྱེ་བྲག་མ་ཡིན་པའི་ཕྱིར་ཏེ། དངོས་པོ་མཚན་ཉིད་མ་ཡིན་པའི་ཕྱིར།
དེ་བཞིན་དུ། མཚོན་བྱ་དེ་དངོས་པོའི་སྤྱི་ཡིན་ཡང་། དོན་བྱེད་ནུས་པའི་སྤྱི་
མ་ཡིན་པ་སོགས་ཤེས་པར་བྱའོ། ། །
གཞི་གྲུབ་ན། ཁྱོད་ཁྱོད་ཀྱི་སྤྱི་བྱེ་བྲག་གང་རུང་མ་ཡིན་པས་ཁྱབ་སྟེ།
ཁྱོད་མ་ཡིན་ཞིང་ཁྱོད་ཀྱང་ཡིན་པའི་གཞི་མཐུན་པ་མི་སྲིད་པའི་ཕྱིར། གཞི་
གྲུབ་ན། ཁྱོད་ཀྱི་སྤྱི་ཁྱོད་ཀྱི་སྤྱི་མ་ཡིན་ཏེ། ཁྱོད་ཁྱོད་ཀྱི་སྤྱི་མ་ཡིན་པའི་ཕྱིར།
གཞི་ལ་སྦྱར་ན། བུམ་པའི་སྤྱི་བུམ་པའི་སྤྱི་མ་ཡིན་ཏེ། བུམ་པ་བུམ་པའི་
སྤྱིའི་བྱེ་བྲག་མ་ཡིན་པའི་ཕྱིར། དེར་ཐལ། བུམ་པ་བུམ་པའི་སྤྱི་མ་ཡིན་པའི་
ཕྱིར། སྤྱི་མ་ཡིན་པ་སྤྱི་ཡིན་ཏེ། སྤྱི་མ་ཡིན་པའི་བྱེ་བྲག་ཡོད་པའི་ཕྱིར། ཀ་
335



བུམ་གཉིས་དེ་སྤྱི་མ་ཡིན་པའི་བྱེ་བྲག་ཡིན་པའི་ཕྱིར། མ་གྲུབ་ན། ཀ་བུམ་
གཉིས་ཆོས་ཅན། སྤྱི་མ་ཡིན་པའི་བྱེ་བྲག་ཡིན་པར་ཐལ། ཁྱོད་སྤྱི་མ་ཡིན་པ་
ཡིན། ཁྱོད་སྤྱི་མ་ཡིན་པ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་སྤྱི་
མ་ཡིན་པ་ཡང་ཡིན་པའི་གཞི་མཐུན་པ་དུ་མ་གྲུབ་པའི་ཕྱིར། རྟགས་དང་པོ་
དང་གཉིས་པ་སླ། རྟགས་གསུམ་པ་དེར་ཐལ། རྟག་དངོས་གཉིས་དེ་ཡང་དེ་
ཡིན། མཚན་མཚོན་གཉིས་དེ་ཡང་དེ་ཡིན་པའི་ཕྱིར། བྱེ་བྲག་མ་ཡིན་པ་བྱེ་
བྲག་ཡིན་ཏེ། ཤེས་བྱའི་བྱེ་བྲག་ཡིན་པའི་ཕྱིར། མ་གྲུབ་ན། བྱེ་བྲག་མ་ཡིན་
པ་ཆོས་ཅན; ཤེས་བྱའི་བྱེ་བྲག་ཡིན་པར་ཐལ། ཁྱོད་ཤེས་བྱ་ཡིན། ཁྱོད་ཤེས་
བྱ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་ཤེས་བྱ་ཡིན་པའི་གཞི་
མཐུན་པ་དུ་མ་གྲུབ་པའི་ཕྱིར། རྟགས་སྔ་མ་གཉིས་སླ། རྟགས་གསུམ་པ་
དེར་ཐལ། བུམ་པ་དེ་ཡང་དེ་ཡིན། ཀ་བ་དེ་ཡང་དེ་ཡིན་པའི་ཕྱིར། དངོས་
པོའི་སྤྱི་ཡིན་ན། རྟག་པའི་སྤྱི་མ་ཡིན་པས་མ་ཁྱབ་སྟེ། ཤེས་བྱ་དངོས་པོའི་སྤྱི་
ཡང་ཡིན། རྟག་པའི་སྤྱི་ཡང་ཡིན་པའི་ཕྱིར། དངོས་པོའི་སྤྱིའི་སྤྱི་ཡིན་ན།
དངོས་པོའི་སྤྱིའི་བྱེ་བྲག་མ་ཡིན་པས་མ་ཁྱབ་སྟེ། མཚོན་བྱ་དེ་དངོས་པོའི་
སྤྱིའི་སྤྱི་ཡང་ཡིན། དངོས་པོའི་སྤྱིའི་བྱེ་བྲག་ཀྱང་ཡིན་པའི་ཕྱིར། དང་པོ་མ་
གྲུབ་ན། མཚོན་བྱ་ཆོས་ཅན། དངོས་པོའི་སྤྱིའི་སྤྱི་ཡིན་པར་ཐལ། དངོས་
པོའི་སྤྱི་ཁྱོད་ཀྱི་བྱེ་བྲག་ཡིན་པའི་ཕྱིར། མ་གྲུབ་ན། དངོས་པོའི་སྤྱི་ཆོས་ཅན།
ཁྱོད་མཚོན་བྱའི་བྱེ་བྲག་ཡིན་པར་ཐལ། ཁྱོད་མཚོན་བྱ་ཡིན། ཁྱོད་མཚོན་
བྱ་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་མཚོན་བྱ་ཡིན་པའི་གཞི་
336



མཐུན་པ་དུ་མ་གྲུབ་པའི་ཕྱིར། དང་པོ་མ་གྲུབ་ན། དངོས་པོའི་སྤྱི་ཆོས་ཅན།
ཁྱོད་མཚོན་བྱ་ཡིན་པར་ཐལ། རང་གི་གསལ་བ་དངོས་པོ་ལ་རྗེས་འགྲོ་ཅན་
གྱི་ཆོས་ཀྱི་མཚོན་བྱ་ཡིན་པའི་ཕྱིར། གཉིས་པ་སླ། གསུམ་པ་མ་གྲུབ་ན། །
དངོས་པོའི་སྤྱི་ཆོས་ཅན། ཁྱོད་མ་ཡིན་ཞིང་མཚོན་བྱ་ཡིན་པའི་གཞི་མཐུན་
པ་དུ་མ་གྲུབ་པར་ཐལ། ཀ་བ་དེ་ཡང་དེ་ཡིན། བུམ་པ་དེ་ཡང་དེ་ཡིན་པའི་
ཕྱིར། གོང་གི་རྩ་རྟགས་གཉིས་པ་མ་གྲུབ་ན། མཚོན་བྱ་ཆོས་ཅན། དངོས་
པོའི་སྤྱིའི་བྱེ་བྲག་ཡིན་པར་ཐལ། ཁྱོད་དངོས་པོའི་སྤྱི་ཡིན། ཁྱོད་དངོས་པོའི་
སྤྱི་དང་བདག་གཅིག་ཏུ་འབྲེལ། ཁྱོད་མ་ཡིན་ཞིང་དངོས་པོའི་སྤྱི་ཡིན་པའི་
གཞི་མཐུན་པ་དུ་མ་གྲུབ་པའི་ཕྱིར། དང་པོ་མ་གྲུབ་ན། དེ་ཆོས་ཅན། ཁྱོད་
དངོས་པོའི་སྤྱི་ཡིན་པར་ཐལ། དངོས་པོ་ཁྱོད་ཀྱི་བྱེ་བྲག་ཡིན་པའི་ཕྱིར། མ་
གྲུབ་ན། དངོས་པོ་ཆོས་ཅན། མཚོན་བྱའི་བྱེ་བྲག་ཡིན་པར་ཐལ། མཚོན་
བྱའི་བྱེ་བྲག་ཏུ་སོང་བའི་རྟགས་གསུམ་ཀ་གྲུབ་པའི་ཕྱིར། རྩ་རྟགས་གཉིས་
པ་སླ། གསུམ་པ་མ་གྲུབ་ན། མཚོན་བྱ་ཆོས་ཅན། ཁྱོད་མ་ཡིན་ཞིང་དངོས་
པོའི་སྤྱི་ཡིན་པའི་གཞི་མཐུན་པ་དུ་མ་གྲུབ་པར་ཐལ། བློའི་ཡུལ་དུ་བྱ་རུང་
དེ་ཡང་དེ་ཡིན། ཚད་མས་དམིགས་པ་དེ་ཡང་དེ་ཡིན་པའི་ཕྱིར། །དངོས་
པོའི་སྤྱིའི་སྤྱི་ཡིན་ན་དངོས་པོའི་སྤྱིའི་བྱེ་བྲག་ཡིན་པས་མ་ཁྱབ་སྟེ། ཤེས་བྱ་
དེ་དངོས་པོའི་སྤྱིའི་སྤྱི་ཡིན་ཡང་དངོས་པོའི་སྤྱིའི་བྱེ་བྲག་མ་ཡིན་པའི་ཕྱིར།
དེ་བཞིན་དུ་རྟག་པའི་སྤྱིའི་སྤྱི་ཡིན་ན། རྟག་པའི་སྤྱིའི་བྱེ་བྲག་མ་ཡིན་པས་
མ་ཁྱབ་པ་སོགས་སྔར་ལྟར་བསྒྲུབ་པར་བྱའོ། །
337



མདོར་ན། ཤེས་བྱ་དང་དོན་གཅིག་པ་མ་ཡིན་པའི་ཆོས་ཡིན་ན་ཁྱོད་
ལ་སྤྱི་ཡོད་པས་ཁྱབ། ཁྱོད་རང་སྤྱི་ཡིན་པས་མ་ཁྱབ། དཔེར་ན། ཀ་བུམ་
གཉིས། རྟག་དངོས་གཉིས་ལྟ་བུ། ཤེས་བྱ་དང་དོན་གཅིག་པ་མ་ཡིན་པའི་
ཆོས་ཡིན་ན། ཁྱོད་མ་ཡིན་པ་སྤྱི་དང་བྱེ་བྲག་གཉིས་ཀ་ཡིན་པས་ཁྱབ། གཞི་
གྲུབ་ན། ཁྱོད་ཀྱི་ལྡོག་པ་དང་། ཁྱོད་དང་གཅིག་དང་། ཁྱོད་དང་ཐ་མི་དད་
པ་རྣམས་སྤྱི་མ་ཡིན་པས་ཁྱབ་ལ། བྱེ་བྲག་ཡིན་པས་ཁྱབ། ཤེས་བྱ་སྤྱི་ཡིན་
ཡང་། ཤེས་བྱ་ཤེས་བྱའི་སྤྱི་མ་ཡིན་ཏེ། ཤེས་བྱ་དང་དོན་གཅིག་པ་དག་གི་
སྤྱི་མེད་པའི་ཕྱིར་ཏེ། དེ་དག་གི་སྤྱི་གཞི་མ་གྲུབ་པའི་ཕྱིར། སྤྱི་བྱེ་བྲག་ཡིན་
མིན་གྱི་མུ་བཞི་འཇོག་ཚུལ་ནི། སྤྱི་ཡིན་ལ་བྱེ་བྲག་མ་ཡིན་པའི་མུ། ཤེས་བྱ།
ཡོད་པ། ཁམས། སྐྱེ་མཆེད། ཚད་མས་དམིགས་པ་སོགས་ཤེས་བྱ་དང་དོན་
གཅིག་པ་ཐམས་ཅད་དོ། །བྱེ་བྲག་ཡིན་ལ་སྤྱི་མ་ཡིན་པའི་མུ། ཀ་བུམ་གཉིས།
རྟག་དངོས་གཉིས། ཀ་བའི་ལྡོག་པ། བུམ་པ་དང་གཅིག ཁྱོད་དང་ཐ་མི་
དད་པ་ལ་སོགས་པའོ། །སྤྱི་བྲེ་བྲག་གཉིས་ཀ་ཡིན་པའི་མུ། རྟག་པ། དངོས་
པོ། གཟུགས། ཕུང་པོ། བུམ་པ། ཀ་བ་ལ་སོགས་པའོ། །སྤྱི་བྱེ་བྲག་གང་ཡང་
མ་ཡིན་པའི་མུ་མེད་དེ། སྤྱི་བྱེ་བྲག་གང་ཡང་མ་ཡིན་པ་མེད་པའི་ཕྱིར་རོ། །
338



ས་བཅད་གསུམ་པ། འགལ་འབྲེལ་གྱི་རྣམ་
གཞག་བཤད་པ།
དང་པོ། འགལ་བ་བཤད་པ།
ཐ་དད་ཅིང་གཞི་མཐུན་མི་སྲིད་པ། འགལ་བའི་མཚན་ཉིད། མཚན་
གཞི་ནི། ཀ་བ་དང་བུམ་པ་གཉིས་དང་། རྟག་པ་དང་མི་རྟག་པ་གཉིས།
སྣང་བ་དང་མུན་པ་གཉིས་ལྟ་བུའོ། །མཚན་ཉིད་ཀྱི་སྒྲ་བཤད་ནི། ཆོས་གང་
དང་གང་ཡིན་ཡང་ཆོས་དེ་གཉིས་ཕན་ཚུན་ཐ་དད་ཀྱང་ཡིན། གཞི་མཐུན་
མི་སྲིད་པ་སྟེ་ཆོས་དེ་གཉིས་ཀ་ཡིན་པ་ཞིག་མི་སྲིད་པ་དེ་འགལ་བའི་དོན་་་་་
ཡིན་ཞེས་པ་སྟེ། དཔེར་ན། ཀ་བ་དང་བུམ་པ་གཉིས་ཕན་ཚུན་ཐ་དད་ཡིན་
ཏེ། ཀ་བ་བུམ་པ་དང་ཐ་དད་ཡིན་པ་གང་ཞིག བུམ་པ་ཀ་བ་དང་ཐ་དད་
ཡིན་པའི་ཕྱིར། ཀ་བ་དང་བུམ་པ་གཉིས་ཀའི་གཞི་མཐུན་པ་མི་སྲིད་པ་ཡིན་
ཏེ། ཀ་བ་ཡང་ཡིན་བུམ་པ་ཡང་ཡིན་པ་ཞིག་མེད་པའི་ཕྱིར། དེས་ན་ཀ་བ་
དང་བུམ་པ་གཉིས་འགལ་བ་ཡིན་ནོ། །མཚན་ཉིད་ཀྱི་ཟུར་དུ། ཕན་ཚུན་ཐ་
དད་ཞེས་སྨོས་པས་རི་བོང་རྭ་དང་བུམ་པ་གཉིས་འགལ་བ་ཡིན་པ་གཅོད་་་
པའི་ཆེད་ཡིན་ཏེ། དེ་གཉིས་གཞི་མཐུན་མི་སྲིད་པ་ཡིན་ཡང་། རི་བོང་རྭ་
བུམ་པ་དང་ཐ་དད་མ་ཡིན་པའི་ཕྱིར། ཟུར་ཕྱི་མ་དེར་ཐལ། རི་བོང་རྭ་བུམ་
པ་དང་སོ་སོ་བའི་ཆོས་མ་ཡིན་པའི་ཕྱིར་ཏེ། ཆོས་མ་ཡིན་པའི་ཕྱིར། མཚན་
339



ཉིད་ཀྱི་ཟུར་དུ་གཞི་མཐུན་མི་སྲིད་པ་ཞེས་སྨོས་པས། དངོས་པོ་དང་བུམ་པ་
གཉིས་འགལ་བ་ཡིན་པ་གཅོད་དེ། དེ་གཉིས་ཕན་ཚུན་ཐ་དད་ཡིན་ཡང་
གཞི་མཐུན་མི་སྲིད་པ་མ་ཡིན་ཏེ། དངོས་པོ་ཡང་ཡིན་བུམ་པ་ཡང་ཡིན་པའི་
གཞི་མཐུན་པ་ཡོད་པའི་ཕྱིར། དེར་ཐལ། གསེར་བུམ་དེ་དེ་ཡིན་པའི་ཕྱིར།
གཅོད་ཅེས་པ་བློས་དཔྱད་པ་དང་ཆོས་གཞན་བསལ་བ་ཞེས་དོན་གཉིས་ལ་
འཇུག་ཀྱང་འདིར་ཕྱི་མའོ། །
འགལ་བ་ལ་ལྡོག་པའི་སྒོ་ནས་དབྱེ་ན་ལྷན་ཅིག་མི་གནས་འགལ་དང་
ཕན་ཚུན་སྤང་འགལ་གཉིས་ཡོད། །
(དང་པོ） ལྷན་ཅིག་མི་གནས་འགལ་བཤད་པ།
ལྷན་ཅིག་མི་གནས་འགལ་གྱི་མཚན་ཉིད། རིགས་རྒྱུན་ལྟར་ན་རྒྱུན་
གཅད་བྱ་གཅོད་བྱེད་ཀྱི་སྒོ་ནས་མི་མཐུན་པར་གནས་པ་ཞེས་པ་ཡིན་ལ། སྡེ་
བདུན་རྒྱན་ལྟར་ན། ནུས་པ་མཚུངས་པའི་སྒོ་ནས་རྒྱུན་འགྲོགས་སུ་མི་རུང་
བའི་དངོས་པོ་ཞེས་པའོ། །མཚན་གཞི་ནི། སྣང་བ་དང་མུན་པ་གཉིས་དང་།
བྱམས་པ་དང་ཞེ་སྡང་གཉིས་ལྟ་བུའོ། །རིགས་རྒྱན་ལས་བྱུང་བའི་མཚན་
ཉིད་དེའི་སྒྲ་བཤད་ནི། རྟག་པ་ནི་རྒྱུན་གཅད་བྱ་གཅོད་བྱེད་གང་ཡང་མ་
ཡིན་པས་ལྷན་ཅིག་མི་གནས་འགལ་ཡིན་ན་དངོས་པོ་ཡིན་པས་ཁྱབ་ལ།
དངོས་པོ་གང་དང་གང་ཞིག་གཅིག་ཤོས་ནི་རྒྱུན་གཅད་བྱ་ཡིན་པ་དང་།
གཅིག་ཤོས་ནི་རྒྱུན་གཅོད་བྱེད་ཡིན་པའི་སྒོ་ནས་གཞི་མཐུན་མི་སྲིད་པར་་་་་
གནས་པ་དེ་ལྷན་ཅིག་མི་གནས་འགལ་གྱི་དོན་ཡིན་ཞེས་པའོ། །གཞི་ལ་སྦྱར་
340



ན། སྣང་བ་དང་མུན་པ་གཉིས་ཆོས་ཅན། ལྷན་ཅིག་མི་གནས་འགལ་ཡིན་
ཏེ། མུན་པ་ནི་རྒྱུན་གཅད་བྱ་དང་སྣང་བ་ནི་མུན་པའི་རྒྱུན་གཅོད་བྱེད་ཡིན་
ལ། སྣང་མུན་གཞི་མཐུན་མི་སྲིད་པར་གནས་པའི་དངོས་པོ་ཡིན་པའི་ཕྱིར་
རོ། །
ལྷན་ཅིག་མི་གནས་འགལ་ལ་དབྱེ་ན། ལྷན་ཅིག་མི་གནས་འགལ་གྱི་
དངོས་འགལ་དང་། ལྷན་ཅིག་མི་གནས་འགལ་གྱི་བརྒྱུད་འགལ་གཉིས་ཡོད་
དོ། །
(གཅིག)ལྷན་ཅིག་མི་གནས་འགལ་གྱི་དངོས་འགལ་ནི། དངོས་སུ་
གནོད་བྱ་གནོད་བྱེད་དུ་ཞུགས་པའི་སྒོ་ནས་རྒྱུན་ནུས་མཚུངས་སུ་འགྲོགས་
སུ་མི་རུང་བའི་དངོས་པོ་དེ། ལྷན་ཅིག་མི་གནས་འགལ་གྱི་དངོས་འགལ་གྱི་
མཚན་ཉིད། མཚན་གཞི་ནི། སྣང་བ་དང་མུན་པ་གཉིས་དང་། ཚ་རེག་དང་
གྲང་རེག་གཉིས་ལྟ་བུའོ། །མཚན་ཉིད་ཀྱི་སྒྲ་བཤད་ནི། འགལ་བའི་ཆོས་
གཅིག་དེ་གཅིག་ཤོས་ཀྱི་དངོས་སུ་གནོད་བྱར་ཞུགས་པ་སྟེ་གནོད་བྱར་གྱུར་
པ་དང་། གཅིག་ཤོས་དེ་གཅིག་གི་དངོས་སུ་གནོད་བྱེད་དུ་ཞུགས་པའི་སྒོ་
ནས་གནོད་བྱེད་དེས་རང་གི་གནོད་བྱ་དེའི་རྒྱུན་གྱི་ནུས་པ་དངོས་སུ་ཉམས་
པར་བྱེད་པའི་རྒྱུ་མཚན་གྱིས་གནོད་བྱ་གནོད་བྱེད་གཉིས་ཀྱི་རྒྱུན་མཐུད་ཀྱི་
ནུས་པ་སྔར་བཞིན་འགྲོགས་སུ་མི་རུང་བའི་དངོས་པོ་དེ། ལྷན་ཅིག་མི་
གནས་འགལ་གྱི་དངོས་འགལ་གྱི་དོན་ཡིན་ཞེས་པའོ། །གཞི་ལ་སྦྱར་ན། ཚ་
རེག་དང་གྲང་རེག་གཉིས་ཆོས་ཅན། ལྷན་ཅིག་མི་གནས་འགལ་གྱི་དངོས་
341



འགལ་ཡིན་ཏེ། དེ་གཉིས་དངོས་སུ་གནོད་བྱ་གནོད་བྱེད་དུ་ཞུགས་པའི་སྒོ་
ནས་རྒྱུན་ནུས་མཚུངས་སུ་འགྲོགས་སུ་མི་རུང་བའི་དངོས་པོ་ཡིན་པའི་ཕྱིར།
དེར་ཐལ། གྲང་རེག་དེ་རང་གི་གནོད་བྱེད་དུ་གྱུར་པའི་ཚ་རེག་གི་དངོས་
ཀྱི་གནོད་བྱ་དང་། ཚ་རེག་དེ་རང་གི་གནོད་བྱར་གྱུར་པའི་གྲང་རེག་གི་
དངོས་ཀྱི་གནོད་བྱེད་ཡིན་ལ། ཚ་གྲང་གཉིས་འཕྲད་པའི་སྐད་ཅིག་གཉིས་
པ་ཕན་ཆད་ནས་ཚ་བས་གྲང་རེག་གི་ནུས་པ་ཇེ་ཆུང་དུ་བྱས་ནས་ཉམས་་་་་་
པར་བྱེད་པས་ན་དེ་གཉིས་ནུས་མཚུངས་སུ་འགྲོགས་སུ་མི་རུང་བའི་དངོས་
པོ་ཡིན་པའི་ཕྱིར་རོ། །
ལྷན་ཅིག་མི་གནས་འགལ་གྱི་དངོས་འགལ་ལ་དབྱེ་ན། བེམ་པོ་ལས་
གྱུར་པའི་ལྷན་ཅིག་མི་གནས་འགལ་གྱི་དངོས་འགལ་དང་། ཤེས་པ་ལས་
གྱུར་པའི་ལྷན་ཅིག་མི་གནས་འགལ་གྱི་དངོས་འགལ་གཉིས་ཡོད། དང་པོ་
གཞག་ཏུ་ཡོད་དེ། སྣང་བ་དང་མུན་པ་གཉིས། ཚ་རེག་དང་གྲང་རེག་
གཉིས་ལྟ་བུ་དེ་ཡིན་པའི་ཕྱིར། གཉིས་པ་གཞག་ཏུ་ཡོད་དེ། དད་པ་དང་མ་
དད་པ་གཉིས། བདག་མེད་རྟོགས་པའི་ཤེས་རབ་དང་བདག་འཛིན་གྱི་ལྟ་
བ་གཉིས་དང་། སྒྲ་མི་རྟག་པར་རྟོགས་པའི་ཤེས་རབ་དང་སྒྲ་རྟག་པར་
འཛིན་པའི་ལོག་ཤེས་གཉིས་ལྟ་བུ།
（གཉིས) ལྷན་ཅིག་མི་གནས་འགལ་གྱི་བརྒྱུད་འགལ་ནི། བརྒྱུད་ནས་
རྒྱུན་གཅད་བྱ་གཅོད་བྱེད་ཀྱི་སྒོ་ནས་མི་མཐུན་པར་གནས་པའི་དངོས་པོ་དེ།
ལྷན་ཅིག་མི་གནས་འགལ་གྱི་བརྒྱུད་འགལ་གྱི་མཚན་ཉིད། མཚན་གཞི་ནི།
342



དུ་བ་དྲག་འཕྱུར་བ་དང་གྲང་རེག་གཉིས་ལྟ་བུ། དེ་དང་ལྷན་ཅིག་མི་གནས་
འགལ་གྱི་ཚད་མས་གནོད་འགལ་དོན་གཅིག མཚན་ཉིད་ཀྱི་སྒྲ་བཤད་ནི།
ཆོས་གཉིས་པོ་གང་ཡིན་ཡང་ཅིག་ཤོས་ཀྱི་རྒྱུན་དེ་ཅིག་ཤོས་ཀྱིས་དངོས་སུ་
གཅོད་མི་ནུས་ཀྱང་། རྒྱུན་གཅད་བྱ་དེ་ཅིག་ཤོས་རྒྱུན་གཅོད་བྱེད་ཀྱིས་ཆོས་
གཞན་ལ་བརྒྱུད་ནས་གཅོད་པར་བྱེད་པ་དེ་ལྟ་བུའི་བརྒྱུད་ནས་རྒྱུན་གཅད་
བྱ་གཅོད་བྱེད་དུ་གནས་པ་ཡང་ཡིན། དེ་འདྲའི་སྒོ་ནས་གཞི་མཐུན་མེད་
པར་གནས་པ་ཡང་ཡིན་པ་དེ་ལྷན་ཅིག་མི་གནས་འགལ་གྱི་བརྒྱུད་འགལ་གྱི་
དོན་ཡིན་ཞེས་པའོ། །དུ་བ་དྲག་འཕྱུར་བ་དང་གྲང་རེག་གཉིས་ཆོས་ཅན།
ཁྱོད་ལ་ལྷན་ཅིག་མི་གནས་འགལ་གྱི་བརྒྱུད་འགལ་ཞེས་བརྗོད་པའི་རྒྱུ་་་་་
མཚན་ཡོད་དེ། གང་ན་དུ་བ་དྲག་ཏུ་འཕྱུར་བའི་གཞི་དེར་མེ་ཡོད་དགོས་ལ།
མེས་གྲང་རེག་ལ་དངོས་སུ་གནོད་ཅིང་དུ་བས་གྲང་རེག་ལ་བརྒྱུད་ནས་་་་་་་
གནོད་པས་ན་དེ་ལྟར་བརྗོད་པའི་ཕྱིར། ཡང་དེ་གཉིས་ཆོས་ཅན། ལྷན་ཅིག་
མི་གནས་འགལ་གྱི་ཚད་མས་གནོད་འགལ་ཡིན་ཏེ། དུ་བས་གང་ལ་དུ་བ་
ཡོད་པའི་གཞི་དེར་མེ་ཡོད་པར་བསྒྲུབས་ནས་མེས་གྲང་བ་སེལ་བའི་རྒྱུ་་་་་
མཚན་གྱིས་གཞི་དེའི་ཚ་གྲང་གཉིས་ལྷན་ཅིག་མི་གནས་འགལ་དུ་ངེས་པའི་
ཚད་མ་འདྲེན་ཕྱིར་དུ་བ་དེས་མེ་ལ་བརྒྱུད་ནས་གྲང་བ་ལ་གནོད་པ་བྱེད་པ་
དང༌། མེ་ཡོད་པར་དཔོག་པའི་ཚད་མ་དང་། གཞི་དེའི་མེས་གཞི་དེའི་གྲང་
བ་སེལ་བར་ངེས་པའི་ཚད་མ་འདྲེན་པས་ན། དུ་བ་དང་གྲང་རེག་གཉིས་
ལྷན་ཅིག་མི་གནས་འགལ་གྱི་ཚད་མས་གནོད་འགལ་ཞེས་བྱའོ། །
343



(གཉིས་པ) ཕན་ཚུན་སྤང་འགལ་བཤད་པ།
གཅིག་གི་དོན་ལྡན་ཡིན་ན་ཅིག་ཤོས་ཀྱི་དོན་སྤངས་པའི་སྒོ་ནས་མི་་་་་
མཐུན་པར་གནས་པ། ཕན་ཚུན་སྤང་འགལ་གྱི་མཚན་ཉིད། མཚན་གཞི་ནི།
ཀ་བ་དང་བུམ་པ་གཉིས། རྟག་པ་དང་མི་རྟག་པ་གཉིས། བྱས་པ་དང་མ་
བྱས་པ་གཉིས་ལྟ་བུ། མཚན་ཉིད་ཀྱི་སྒྲ་བཤད་ནི། ཆོས་གང་ཡིན་ཡང་
གཅིག་གི་དོན་ལྡན་ཡིན་ན། ཅིག་ཤོས་ཀྱི་དོན་ཡིན་པ་སྤངས་ཤིང་བསལ་བ་
དེ་ནི་ཕན་ཚུན་སྤང་བའི་དོན་ཡིན་ལ། དེ་གཉིས་ཀྱང་མི་མཐུན་པར་གནས་
པ་སྟེ་གཞི་མཐུན་མེད་པར་གནས་པ་དེ་འགལ་བའི་དོན་ལྡོག་ཡིན་པས། དེ་
གཉིས་གཅིག་ཏུ་བསྡུས་ཏེ། གཅིག་གི་དོན་དང་ལྡན་པ་ཡིན་ན་ཅིག་ཤོས་ཀྱི་
དོན་ཡིན་པ་སྤངས་ཤིང་བཅད་པའི་སྒོ་ནས་མི་མཐུན་པར་གནས་པ་དེ་ཕན་
ཚུན་སྤང་འགལ་གྱི་དོན་ཡིན་ཞེས་པའོ། །ཕན་ཚུན་སྤང་འགལ་དང་འགལ་
བ་གཉིས་དོན་གཅིག་ཡིན་ཏེ། ཕན་ཚུན་གཅིག་གི་དོན་དང་ལྡན་ན་ཅིག་
ཤོས་ཀྱི་དོན་སྤང་བ་ཡིན་ན་འགལ་བ་མ་ཡིན་པ་མེད། འགལ་བ་ཡིན་ན་
ཡང་གཅིག་གི་དོན་ལྡན་ཡིན་ན་ཅིག་ཤོས་ཀྱི་དོན་སྤང་བ་མ་ཡིན་པ་མེད་་་་་
པས་དེ་གཉིས་དོན་གཅིག་ཡིན་པར་བཞག་པ་ཡིན། དེས་ན་འགལ་བ་ལས་
ཕན་ཚུན་སྤང་འགལ་སོ་སོར་དབྱེ་བ་ནི་ལྡོག་པའི་སྒོ་ནས་དབྱེ་བ་ཡིན་ནོ། །
ཕན་ཚུན་སྤང་འགལ་ལ་དབྱེ་ན།ཕན་ཚུན་སྤང་འགལ་གྱི་དངོས་འགལ་
དང་། ཕན་ཚུན་སྤང་འགལ་གྱི་བརྒྱུད་འགལ་གཉིས་ཡོད།
（གཅིག) ཕན་ཚུན་སྤང་འགལ་གྱི་དངོས་འགལ་ནི། ཕན་ཚུན་རྣམ་
344



བཅད་ཡོངས་གཅོད་ཀྱི་སྒོ་ནས་མི་མཐུན་པར་གནས་པ། ཕན་ཚུན་སྤང་
འགལ་གྱི་དངོས་འགལ་གྱི་མཚན་ཉིད། མཚན་གཞི་ནི། རྟག་པ་དང་མི་རྟག་
པ་གཉིས་དང་། དངོས་པོ་དང་དངོས་མེད་གཉིས། བུམ་པ་དང་བུམ་པ་མ་
ཡིན་པ་གཉིས་ལྟ་བུ། མཚན་ཉིད་དེའི་སྒྲ་བཤད་ནི། གཞི་དེ་བློ་གཅིག་གིས་
རང་གི་ངོར་ཆོས་དེ་ཡིན་པར་ཡོངས་སུ་གཅོད་པ་སྟེ་ཚུར་རྟོགས་ཤིང་གྲུབ་
ན། དེའི་སྟོབས་ཀྱིས་བློ་དེའི་ངོར་ཅིག་ཤོས་དེ་ཡིན་པ་རྣམ་པར་བཅད་ནས་
ཁེགས་ཤིང་མ་ཡིན་པར་རྟོགས། ཅིག་ཤོས་དེ་ཡིན་པ་ཕར་རྣམ་བཅད་ལ་
ཁེགས་ན་དེའི་སྟོབས་ཀྱིས་བློ་དེའི་ངོར་ཤུགས་ལ་ཆོས་དེ་ཡིན་པ་ཡོངས་སུ་་་
གཅོད་པ་སྟེ་གྲུབ་པ་ཅན་གྱི་འགལ་བ་དེ། ཕན་ཚུན་སྤང་འགལ་གྱི་དངོས་
འགལ་གྱི་དོན་ཡིན་ཞེས་པའོ། །དེ་ལ་ཡོངས་གཅོད་ཅེས་པ་ནི། གཞི་དེ་ཆོས་
དེ་ཡིན་པར་ཚུར་གྲུབ་པའི་སྒོ་ནས་རྟོགས་པ་ཞེས་པའི་དོན་དང་། རྣམ་
བཅད་ཅེས་པ་ནི་གཞི་དེ་ཆོས་དེ་ཡིན་པར་རྣམ་པར་བཅད་ཅིང་མ་ཡིན་་་་་
པར་རྟོགས་པའི་དོན་ཡིན་ནོ། །ཕན་ཚུན་སྤང་འགལ་གྱི་དངོས་འགལ་དང་།
དངོས་ཀྱི་ཕན་ཚུན་སྤང་འགལ་དང་། དངོས་འགལ་རྣམས་དོན་གཅིག་གོ །
རྟག་པ་དང་མི་རྟག་པ་གཉིས་ཆོས་ཅན། ཕན་ཚུན་སྤང་འགལ་གྱི་དངོས་
འགལ་ཡིན་ཏེ། བློ་གཅིག་གིས་གཞི་ཀ་བ་ལྟ་བུ་དེ་མི་རྟག་པ་ཡིན་པར་
ཡོངས་གཅོད་དུ་གྲུབ་ན་རྟག་པ་ཡིན་པ་རྣམ་བཅད་ལ་ཁེགས། རྟག་པ་ཡིན་
པ་རྣམ་བཅད་ལ་ཁེགས་ནས་མི་རྟག་པ་ཡིན་པ་ཡོངས་གཅོད་ལ་གྲུབ་པ་་་་་
དང་། དེའི་སྒོ་ནས་ཕན་ཚུན་མི་མཐུན་པར་གནས་པའམ་གཅིག་གཅིག་གི་
345



བཅད་ལྡོག་ཏུ་གནས་པའི་ཕྱིར་རོ། །ཀ་བ་དང་བུམ་པ་གཉིས་ཕན་ཚུན་སྤང་
འགལ་ཡིན་ཡང་ཕན་ཚུན་སྤང་འགལ་གྱི་དངོས་འགལ་མ་ཡིན་ཏེ། བུམ་པ་
ཡིན་པ་རྣམ་བཅད་ལ་ཁེགས་ན་དེའི་ཤུགས་ཀྱིས་ཀ་བ་ཡིན་པ་ཡོངས་གཅོད་
དུ་མི་འགྲུབ་སྟེ། ཀ་བུམ་གཉིས་གང་རུང་མ་ཡིན་པའི་ཕུང་གསུམ་པ་སྒྲ་དང་
ནམ་མཁའ་སོགས་དུ་མ་ཡོད་པའི་ཕྱིར་ཏེ། བུམ་པ་མ་ཡིན་ན་ཀ་བ་ཡིན་
དགོས་པའི་ངེས་པ་མེད་པའི་ཕྱིར་རོ། །ཕན་ཚུན་བཅད་ལྡོག་ཏུ་གནས་པ་
ཞེས་པ་ནི། བྱས་པ་དང་མ་བྱས་པ་གཉིས་ལ་མཚོན་ན། བྱས་པ་དེ་མ་བྱས་
པའི་བཅད་ལྡོག་ཡིན་ཏེ། ཆོས་གང་མ་བྱས་པ་ཡིན་པ་རྣམ་པར་བཅད་ན་
བྱས་པ་ཡིན་པར་འགྱུར་བ་ལས་གཞན་དུ་འགྱུར་བའི་འོས་མེད་པ་དང་།
བྱས་པ་ནི་མ་བྱས་པ་བཅད་ནས་མིན་པར་རྟོགས་པའི་བློའི་ཤུགས་ཀྱིས་་་་་་
རྟོགས་བྱའི་ལྡོག་པ་ཡིན་པ་གང་ཞིག དེ་འདྲ་དེ་མ་བྱས་པའི་བཅད་ལྡོག་
ཡིན་པའི་དོན་ཡིན་པའི་ཕྱིར། དེས་ན་ཕན་ཚུན་སྤང་འགལ་གྱི་དངོས་
འགལ་གྱི་མཚན་གཞི་ལ། ཀ་བ་དང་ཀ་བ་མ་ཡིན་པ་གཉིས་དང་། ནམ་
མཁའ་དང་ནམ་མཁའ་མ་ཡིན་པ་སོགས་ཕན་ཚུན་གཅིག་གཅིག་གི་བཅད་
ལྡོག་ཏུ་གནས་པའི་ཆོས་རྣམས་འཇོག་དགོས་ལ། ཀ་བ་དང་བུམ་པ་གཉིས་
ལྟ་བུ་ནི་གཅིག་གཅིག་གི་བཅད་ལྡོག་མ་ཡིན་པས། ཕན་ཚུན་སྤང་འགལ་གྱི་
དངོས་འགལ་གྱི་མཚན་གཞིར་མི་འོས་པ་ཤེས་པར་བྱའོ། །
（གཉིས）ཕན་ཚུན་སྤང་འགལ་གྱི་བརྒྱུད་འགལ་ནི། རྣམ་བཅད་ཡོངས་
གཅོད་ཀྱི་སྒོ་ནས་འགལ་བ་མ་ཡིན་པ་གང་ཞིག ཕན་ཚུན་ཐ་དད་ཅིང་གཞི་
346



མཐུན་མི་སྲིད་པ་དེ་ཕན་ཚུན་སྤང་འགལ་གྱི་བརྒྱུད་འགལ་གྱི་མཚན་ཉིད།
ཕན་ཚུན་སྤང་འགལ་གྱི་བརྒྱུད་འགལ་དང་། ཕན་ཚུན་སྤང་འགལ་གྱི་ཚད་
མས་གནོད་འགལ་གཉིས་དོན་གཅིག མཚན་གཞི་ནི། བྱས་པ་དང་རྟག་པ་
གཉིས་དང་། ཀ་བ་དང་བུམ་པ་གཉིས། བྱམས་པ་དང་ཞེ་སྡང་གཉིས་ལ་
སོགས་པའི་ཕན་ཚུན་གཅིག་གཅིག་གི་བཅད་ལྡོག་མ་ཡིན་པའི་འགལ་བའི་
ཆོས་ཐམས་ཅད་དོ། །མཚན་ཉིད་ཀྱི་སྒྲ་བཤད་ནི། ཆོས་གང་ཡིན་པ་གཅིག་
རྣམ་བཅད་ལ་ཁེགས་ན་ཅིག་ཤོས་ཡོངས་གཅོད་དུ་གྲུབ་པའི་སྒོ་ནས་འགལ་
བ་ཡིན་མི་དགོས་པར། ཆོས་དེ་གཉིས་ཐ་དད་ཅིང་གཞི་མཐུན་མེད་པའམ་
ཆོས་དེ་གཉིས་ཀ་ཡིན་པ་མི་སྲིད་པས་ན། ཕན་ཚུན་སྤང་འགལ་གྱི་བརྒྱུད་
འགལ་གྱི་དོན་ཡིན་ཞེས་པའོ། །བྱས་པ་དང་རྟག་པ་གཉིས་ཆོས་ཅན། ཕན་
ཚུན་སྤང་འགལ་གྱི་བརྒྱུད་འགལ་ཞེས་བརྗོད་པའི་རྒྱུ་མཚན་ཡོད་དེ། དེ་
གཉིས་ཕན་ཚུན་ཐ་དད་ཅིང་གཞི་མཐུན་མི་སྲིད་པའི་ཆོས་ཡིན་པས་ཕན་་་་་
ཚུན་སྤང་འགལ་ཞེས་དང་། གཞི་ཀ་བ་ལྟ་བུ་དེ་བྱས་པ་ཡིན་པར་དངོས་སུ་
རྟོགས་པའི་བློ་དེས་རྟག་པ་མ་ཡིན་པ་ཤུགས་ལ་མི་རྟོགས་པས་དེ་གཉིས་་་་་
ཕན་ཚུན་སྤང་འགལ་གྱི་དངོས་འགལ་ནི་མ་ཡིན་ཡང་། ཆོས་གང་བྱས་པ་
ཡིན་པ་དེ་ནི་མི་རྟག་པ་ཡིན་ལ། མི་རྟག་པ་ནི་རྟག་པ་དང་ཕན་ཚུན་སྤང་
འགལ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བྱས་རྟག་གཉིས་
ཆོས་ཅན། ཁྱོད་ལ་ཕན་ཚུན་སྤང་འགལ་གྱི་ཚད་མས་གནོད་འགལ་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་གཉིས་ཕན་ཚུན་ཐ་དད་སོགས་ཡིན་
347



པས་ཕན་ཚུན་སྤང་འགལ་དང་། གཞི་སྒྲ་ལྟ་བུ་དེ་བྱས་པ་ཡིན་པར་དངོས་
སུ་རྟོགས་པའི་ཚད་མ་དེས་ཤུགས་ལ་སྒྲ་མི་རྟག་པ་མི་རྟོགས་པས་ན། དེ་
འདྲའི་ཚད་མས་སྒྲ་རྟག་འཛིན་གྱི་འཛིན་སྟངས་ལ་དངོས་ཤུགས་གང་དུ་་་་་
ཡང་གནོད་པ་མིན་ཡང་། སྒྲ་བྱས་པ་ཡིན་པར་རྟོགས་པའི་བློ་དེས་སྒྲ་མི་
རྟག་པར་རྟོགས་པའི་བློ་བསྐྱེད་ཅིང་། སྒྲ་མི་རྟག་པར་རྟོགས་པའི་བློས་ནི་སྒྲ་
རྟག་འཛིན་གྱི་འཛིན་སྟངས་ལ་དངོས་སུ་གནོད་པས། སྒྲ་བྱས་པར་རྟོགས་
པའི་བློ་དེ་བརྒྱུད་ནས་སྒྲ་རྟག་འཛིན་ལ་གནོད་པའི་བློ་ཡིན་པའི་རྒྱུ་མཚན་་་་་
གྱིས་བྱས་རྟག་གཉིས་ལ་ཕན་ཚུན་སྤང་འགལ་གྱི་ཚད་མས་གནོད་འགལ་་་་་
ཞེས་བརྗོད་པའི་ཕྱིར་རོ། །གཞན་ཡང་། ཀ་བ་དང་བུམ་པ་གཉིས་ཀྱང་དེ་
ལྟར་ཡིན་ཏེ། གཞི་དེ་ཀ་བ་ཡིན་ན་བུམ་པ་མ་ཡིན་པ་ཡིན་དགོས། བུམ་པ་
མ་ཡིན་པ་དང་བུམ་པ་གཉིས་ཕན་ཚུན་སྤང་འགལ་གྱི་དངོས་འགལ་ཡིན་་་་་
པས་ན་ཀ་བ་ནི་བརྒྱུད་ནས་བུམ་པ་དང་ཕན་ཚུན་སྤང་འགལ་ཡིན་པའི་རྒྱུ་
མཚན་གྱིས་ཕན་ཚུན་སྤང་འགལ་གྱི་བརྒྱུད་འགལ་ཡིན་ནོ། །
(གསུམ་པ) ཞར་ལ་མི་འགལ་བ་བཤད་པ། །
ཁྱོད་ཀྱི་ཡིན་པ་ཡོད་པ། མི་འགལ་བའི་མཚན་ཉིད། མཚན་གཞི་ནི།
བུམ་པ་དང་ཤེས་བྱ་གཉིས་ལྟ་བུ། མཚན་ཉིད་ཀྱི་སྒྲ་བཤད་ནི། ཆོས་དེ་
གཅིག་གམ་གཉིས་སོགས་གང་ཡིན་ཡང་། དེའི་ཡིན་པ་ཡོད་པ་ཅན་གྱི་ཆོས་
དེ་མི་འགལ་བ་ཡིན་ཞེས་པའོ། །བུམ་པ་ཆོས་ཅན། མི་འགལ་བ་ཡིན་ཏེ།
ཁྱོད་ཀྱི་ཡིན་པ་ཡོད་པའི་ཕྱིར། དེར་ཐལ། བུམ་པ་དེ་ཡང་བུམ་པ་ཡིན།
348



གསེར་བུམ་དེ་ཡང་བུམ་པ་ཡིན་པའི་ཕྱིར་རོ། །བུམ་པ་དང་ཤེས་བྱ་གཉིས་
ཆོས་ཅན། མི་འགལ་བ་ཡིན་ཏེ། ཁྱོད་ཀྱི་ཡིན་པ་ཡོད་པའི་ཕྱིར། དེར་ཐལ།
བུམ་པ་ཡང་ཡིན་ཤེས་བྱ་ཡང་ཡིན་པ་ཡོད་པའི་ཕྱིར། དེར་ཐལ། གསེར་
བུམ་དེ་བུམ་པ་ཡིན་པ་གང་ཞིག ཤེས་བྱ་ཡིན་པའི་ཕྱིར། དེས་ན་མི་འགལ་
བའི་མཚན་ཉིད་ལ་ཐ་མི་དད་དང་གཞི་མཐུན་ཡོད་པ་གང་རུང་ཞེས་ཀྱང་་་་
བཞག་པ་ཡིན་ནོ། །ཤེས་བྱ་དང་མི་འགལ་བའི་མཚན་ཉིད་ཡོད་དེ། ཁྱོད་
ཤེས་བྱ་དང་ཐ་མི་དད་དང་ཁྱོད་ཀྱང་ཡིན་ཤེས་བྱ་ཡང་ཡིན་པའི་གཞི་་་་་་
མཐུན་ཡོད་པ་གང་རུང་དེ་ཡིན་པའི་ཕྱིར། མཚན་གཞི་ནི། དངོས་པོ་ལྟ་བུ།
དངོས་པོ་དང་མི་འགལ་བའི་མཚན་ཉིད་ཡོད་དེ། ཁྱོད་དངོས་པོ་དང་ཐ་མི་
དད་དང་། ཁྱོད་ཀྱང་ཡིན་དངོས་པོ་ཡང་ཡིན་པའི་གཞི་མཐུན་པ་ཡོད་པ་
གང་རུང་དེ་ཡིན་པའི་ཕྱིར། མཚན་གཞི་ནི། དངོས་པོ་དང་བུམ་པ་ལྟ་བུ།
དངོས་པོ་ཆོས་ཅན། དངོས་པོ་དང་མི་འགལ་བ་ཡིན་ཏེ། དངོས་པོ་དང་ཐ་
མི་དད་དང་གཞི་མཐུན་ཡོད་པ་གང་རུང་ཡིན་པའི་ཕྱིར་ཏེ། དངོས་པོ་དང་
ཐ་མི་དད་ཡིན་པའི་ཕྱིར། བུམ་པ་ཆོས་ཅན། དངོས་པོ་དང་མི་འགལ་བ་
ཡིན་ཏེ། ཁྱོད་དངོས་པོ་དང་ཐ་མི་དད་དང་གཞི་མཐུན་ཡོད་པ་གང་རུང་
ཡིན་པའི་ཕྱིར་ཏེ། ཁྱོད་ཀྱང་ཡིན་དངོས་པོ་ཡང་ཡིན་པའི་གཞི་མཐུན་པ་
ཡོད་པའི་ཕྱིར། དེར་ཐལ། གསེར་བུམ་དེ་དེ་ཡིན་པའི་ཕྱིར། དེས་ཆོས་
ཐམས་ཅད་ལ་རིགས་འགྲེའོ། །
(བཞི་བ） མཐའ་དཔྱད་པ།
349



འགལ་བ་ཡིན་ན་ལྷན་ཅིག་མི་གནས་འགལ་ཡིན་པས་མ་ཁྱབ་སྟེ། བུམ་
པའི་རྒྱུ་དང་བུམ་པ་གཉིས་འགལ་བ་ཡིན་ཡང་ལྷན་ཅིག་མི་གནས་འགལ་མ་
ཡིན་པའི་ཕྱིར། ཟུར་ཕྱི་མ་དེར་ཐལ། དེ་གཉིས་རྒྱུན་བཅད་བྱ་གཅོད་བྱེད་
མ་ཡིན་པའི་ཕྱིར། དེར་ཐལ། དེ་གཉིས་རྒྱུན་བསྐྱེད་བྱ་སྐྱེད་བྱེད་ཡིན་པའི་
ཕྱིར། ལྷན་ཅིག་མི་གནས་འགལ་ཡིན་ན་འགལ་བ་ཡིན་པས་ཁྱབ་སྟེ། དེ་
ཡིན་ན་ཐ་དད་ཅིང་གཞི་མཐུན་མི་སྲིད་པ་མ་ཡིན་པ་མེད་པས་ཕྱིར། ཕན་
ཚུན་སྤང་འགལ་ཡིན་ན་དངོས་འགལ་ཡིན་པའི་མ་ཁྱབ་སྟེ། བྱས་རྟག་
གཉིས་ཕན་ཚུན་སྤང་འགལ་ཡིན་ཡང་དངོས་འགལ་མ་ཡིན་པའི་ཕྱིར། དེར་
ཐལ། དེ་གཉིས་ཕན་ཚུན་སྤང་འགལ་ཡིན་པ་གང་ཞིག དངོས་འགལ་མ་
ཡིན་པའི་ཕྱིར། དང་པོ་གྲུབ་སྟེ། འགལ་བ་ཡིན་པའི་ཕྱིར། གཉིས་པ་གྲུབ་སྟེ།
དེ་གཉིས་ཕན་ཚུན་སྤང་འགལ་གྱི་དངོས་འགལ་མ་ཡིན་པ་གང་ཞིག། ལྷན་
ཅིག་མི་གནས་འགལ་གྱི་དངོས་འགལ་ཡང་ཡིན་པའི་ཕྱིར། ཁྱབ་སྟེ། རྫས་སྤྱི་
ཉིས་འགོད་བཅད་ན་དངོས་འགལ་ལ་དེ་གཉིས་གྲངས་ངེས་པའི་ཕྱིར། མ་
ཁྱབ་མཚམས་ཀྱི་རྟགས་དང་པོ་གྲུབ་སྟེ། དེ་གཉིས་རྣམ་བཅད་ཡོངས་གཅོད་
ཀྱི་སྒོ་ནས་འགལ་བ་མ་ཡིན་པའི་ཕྱིར། རྟགས་གཉིས་པ་གྲུབ་སྟེ། དེ་གཉིས་
རྟག་པ་ཡིན་པའི་ཕྱིར་ཏེ། ལྷན་ཅིག་མི་གནས་འགལ་ལ་དངོས་པོས་ཁྱབ་
པའི་ཕྱིར། དངོས་འགལ་ཡིན་ན་ཕན་ཚུན་སྤང་འགལ་གྱི་དངོས་འགལ་ཡིན་
པས་མ་ཁྱབ་སྟེ། སྣང་མིན་གཉིས་དངོས་འགལ ཡིན་ཡང་ཕན་ཚུན་སྤང་
འགལ་གྱི་དངོས་འགལ་མ་ཡིན་པའི་ཕྱིར། ཟུར་དང་པོ་གྲུབ་སྟེ། དེ་གཉིས་
350



ལྷན་ཅིག་མི་གནས་འགལ་གྱི་དངོས་འགལ་ཡིན་པའི་ཕྱིར། གཉིས་པ་གྲུབ་
སྟེ། སྣང་མུན་གཉིས་ཕན་ཚུན་གཅིག་གཅིག་གི་བཅད་ལྡོག་ཏུ་གནས་པ་མ་
ཡིན་པའི་ཕྱིར་རོ། །
གཞི་གྲུབ་ན་འགལ་བ་ཡིན་པས་མ་ཁྱབ་སྟེ། བུམ་པ་དེ་འགལ་བ་མ་
ཡིན་པ་གང་ཞིག །བུམ་པ་དང་ཤེས་བྱ་གཉིས་ཀྱང་འགལ་བ་མ་ཡིན་པའི་
ཕྱིར། གཞི་གྲུབ་ན་འགལ་བ་མ་ཡིན་པས་ཀྱང་མ་ཁྱབ་སྟེ། ཀ་བུམ་གཉིས་
འགལ་བ་ཡིན་པ་གང་ཞིག །བུམ་པ་དང་བུམ་མིན་གཉིས་ཀྱང་འགལ་བ་
ཡིན་པའི་ཕྱིར། གཞི་གྲུབ་ན། མི་འགལ་བ་ཡིན་པས་མ་ཁྱབ་སྟེ། བུམ་པ་
དང་བུམ་པའི་མཆུ་གཉིས་གཞི་གྲུབ་པ་ཡིན་ཡང་། མི་འགལ་བ་མ་ཡིན་པའི་
ཕྱིར། ཟུར་ཕྱི་མ་དེར་ཐལ། དེ་གཉིས་ཀྱི་ཡིན་པ་མེད་པའི་ཕྱིར་ཏེ། དེ་
གཉིས་གཞི་མཐུན་མི་སྲིད་པ་ཡིན་པའི་ཕྱིར། བུམ་པ་དང་འགལ་བ་ཡིན་ན།
བུམ་པ་དང་འགལ་བ་དང་འགལ་བ་ཡིན་པས་མ་ཁྱབ་སྟེ། ཀ་བ་དེ་བུམ་པ་
དང་འགལ་བ་ཡིན་ཡང་། བུམ་པ་དང་འགལ་བ་དང་འགལ་བ་མ་ཡིན་པའི་
ཕྱིར། ཟུར་ཕྱི་མ་དེར་ཐལ། ཀ་བ་ཡང་ཡིན། བུམ་པ་དང་འགལ་བ་ཡང་
ཡིན་པའི་གཞི་མཐུན་པ་ཡོད་པའི་ཕྱིར། ཙན་དན་གྱི་ཀ་བ་དེ་དེ་འདྲའི་གཞི་
མཐུན་ཡིན་པའི་ཕྱིར། བུམ་པ་དང་འགལ་བ་ཡིན་ན་འགལ་བ་ཡིན་པས་མ་
ཁྱབ་སྟེ། རྟག་པ་དེ་བུམ་པ་དང་འགལ་བ་ཡིན་ཡང་འགལ་བ་མ་ཡིན་པའི་
ཕྱིར། ཤེས་བྱ་དང་འགལ་བ་ཡིན་ན་འགལ་བ་ཡིན་པས་ཁྱབ་སྟེ། ཤེས་བྱ་
དང་འགལ་བ་ལ་ནི། ཀ་བུམ་གཉིས་དང་རྟག་དངོས་གཉིས་ལ་སོགས་པ་
351



འགལ་བའི་ཆོས་ཤིག་ལས་འཇོག་རྒྱུ་མེད་པ་གང་ཞིག །ཀ་བུམ་གཉིས་
སོགས་ནི་འགལ་བ་མ་ཡིན་པ་མེད་པའི་ཕྱིར། བུམ་པ་དང་འགལ་བ་དང་
འགལ་བ་ཡིན་ན་བུམ་པ་དང་འགལ་བ་ཡིན་པས་མ་ཁྱབ་སྟེ། བུམ་པ་དང་
གཅིག་དེ་བུམ་པ་དང་འགལ་བ་དང་འགལ་བ་ཡིན་པ་གང་ཞིག བུམ་པ་
དང་འགལ་བ་མ་ཡིན་པའི་ཕྱིར། དང་པོ་དེར་ཐལ། བུམ་པ་དང་གཅིག་
ཀྱང་ཡིན། བུམ་པ་དང་འགལ་བ་ཡང་ཡིན་པའི་གཞི་མཐུན་པ་མེད་པའི་
ཕྱིར། གཉིས་པ་དེར་ཐལ། བུམ་པ་དང་གཅིག་ཀྱང་ཡིན། བུམ་པ་ཡང་ཡིན་
པའི་གཞི་མཐུན་པ་ཡོད་པའི་ཕྱིར་ཏེ། བུམ་པ་དེ་དེ་ཡིན་པའི་ཕྱིར། །
མཚོན་བྱ་དང་མི་འགལ་བ་ཡིན་ན་མཚོན་བྱ་ཡིན་པས་མ་ཁྱབ་སྟེ།
དོན་བྱེད་ནུས་པ་དེ་མཚོན་བྱ་དང་མི་འགལ་བ་ཡིན་ཡང་མཚོན་བྱ་མ་ཡིན་
པའི་ཕྱིར། ཟུར་དང་པོ་གྲུབ་སྟེ། དོན་བྱེད་ནུས་པ་ཡང་ཡིན་མཚོན་བྱ་ཡང་
ཡིན་པའི་གཞི་མཐུན་པ་ཡོད་པའི་ཕྱིར་ཏེ། དངོས་པོ་དང་བུམ་པ་དང་ཀ་བ་
སོགས་རེ་རེ་ནས་དེ་གཉིས་ཀ་ཡིན་པའི་ཕྱིར། མཚོན་བྱ་དང་མི་འགལ་བ་
ཡིན་ན་མཚོན་བྱ་མ་ཡིན་པས་མ་ཁྱབ་སྟེ། བུམ་པ་དང་དངོས་པོ་གཉིས་
མཚོན་བྱ་དང་མི་འགལ་བ་ཡང་ཡིན་མཚོན་བྱ་ཡང་ཡིན་པའི་ཕྱིར། ཟུར་སྔ་
མ་དེར་ཐལ། བུམ་པ་ཡང་ཡིན་མཚོན་བྱ་ཡང་ཡིན་པ་དང་། དངོས་པོ་ཡང་
ཡིན་མཚོན་བྱ་ཡང་ཡིན་པའི་གཞི་མཐུན་པ་ཡོད་པའི་ཕྱིར། དེར་ཐལ། དང་
པོའི་གཞི་མཐུན་ལ་གསེར་བུམ་དང་གཉིས་པའི་གཞི་མཐུན་ལ་ཀ་བ་སོགས་
ཡོད་པའི་ཕྱིར། མཚན་ཉིད་ནས་ཀྱང་མཚོན་བྱ་ལྟར་བསྒྲུབ་པར་བྱ། རྫས་
352



གཅིག་ཡིན་ན་མི་འགལ་བ་ཡིན་པས་མ་ཁྱབ་སྟེ། རྫ་བུམ་གྱི་མཆུ་དང་རྫ་
བུམ་གཉིས་རྫས་གཅིག་ཡིན་ཡང་འགལ་བ་ཡིན་པ་གང་ཞིག སེམས་དང་
དེའི་འཁོར་གྱི་སེམས་བྱུང་གཉིས་རྫས་གཅིག་ཡིན་ཡང་འགལ་བ་ཡིན་པའི་
ཕྱིར། དང་པོ་གྲུབ་སྟེ། རྫ་བུམ་དང་དེའི་མཆུ་གཉིས་འཇིམ་པ་གཅིག་དང་
བྱས་པའི་རྫས་དང་མི་རྟག་པའི་རྫས་ལས་གྲུབ་པ་གང་ཞིག དེ་གཉིས་ཀྱི་
ཡིན་པ་མེད་པའི་ཕྱིར། གཉིས་པ་གྲུབ་སྟེ། དེ་གཉིས་བློ་གཅིག་གི་རྫས་སུ་
གྲུབ་པ་ཡིན་ཡང་སེམས་སེམས་བྱུང་གཉིས་ཀྱི་ཡིན་པ་མེད་པའི་ཕྱིར། ངོ་བོ་
ཐ་དད་ཡིན་ན་འགལ་བ་ཡིན་པས་ཁྱབ་སྟེ། ངོ་བོ་ཐ་དད་ལ་འགལ་བ་མ་
ཡིན་པ་མེད་པའི་ཕྱིར། འགལ་བའི་རང་ལྡོག་ལ་བཟུང་སྟེ། འགལ་བ་འགལ་
བ་མ་ཡིན་ཏེ། འགལ་བ་མི་འགལ་བ་ཡིན་པའི་ཕྱིར། དེར་ཐལ། འགལ་བའི་
ཡིན་པ་ཡོད་པའི་ཕྱིར། དེར་ཐལ། ཀ་བུམ་གཉིས་དེ་འགལ་བ་ཡིན་པ་ཡིན་
པའི་ཕྱིར་ཏེ། དེ་གཉིས་འགལ་བ་ཡིན་པའི་ཕྱིར། འགལ་བ་ཡིན་ན་འགལ་
བ་ཡིན་པས་ཁྱབ་སྟེ། འགལ་བ་ཡིན་ན་འགལ་བའི་གཞི་ལྡོག་ལ་བྱེད་པ་གང་
ཞིག འགལ་བའི་གཞི་ལྡོག་ལ་འགལ་བ་མ་ཡིན་པ་མེད་པའི་ཕྱིར། སྤྱིར་རྟག་
དངོས་གཉིས་འགལ་བ་ཡིན་ལ། རྟག་པ་ཡིན་ན་དངོས་པོ་དང་འགལ་བ་
ཡིན་པས་མ་ཁྱབ་སྟེ། ཀ་བའི་ལྡོག་པ་དེ་རྟག་པ་ཡིན་པ་གང་ཞིག དེ་དང་
དངོས་པོའི་གཞི་མཐུན་ཡོད་པའི་ཕྱིར་ཏེ། ཀ་བ་དེ་དེ་འདྲའི་གཞི་མཐུན་
ཡིན་པའི་ཕྱིར། རྟག་པ་ཡིན་ན་དངོས་པོ་དང་འགལ་བ་མ་ཡིན་པས་ཀྱང་མ་
ཁྱབ་སྟེ། ནམ་མཁའ་དང་རྟག་པ་གཉིས་རྟག་པ་ཡིན་པ་གང་ཞིག དེ་གཉིས་
353



རེ་རེ་ནས་དངོས་པོ་དང་འགལ་བ་ཡིན་པའི་ཕྱིར། ཁྱོད་རྟག་པ་དང་མི་
འགལ་བ་ཡིན་ན་ཁྱོད་ཡོད་པ་ཡིན་པས་ཁྱབ་སྟེ། མེད་པ་ལ་འགལ་མི་འགལ་
གྱི་དཔྱོད་པ་མི་འཇུག་པའི་ཕྱིར་རོ། །
གཉིས་པ། འབྲེལ་བ་བཤད་པ།
ཐ་དད་གང་ལས་ཐ་དད་པ་དེ་ལོག་ན་ལྡོག་པར་ངེས་པ་དེ་འབྲེལ་བའི་
མཚན་ཉིད། མཚན་གཞི་ནི། མེ་དུ་གཉིས་དང་། བུམ་པ་དང་དངོས་པོ་
གཉིས་ལྟ་བུའོ། །མཚན་ཉིད་དེའི་སྒྲ་བཤད་ནི། ཐ་དད་པའི་ཆོས་གང་ཡིན་
པ་གཉིས་ལས་ཐ་དད་བྱ་གཅིག་པོ་དེ་ལོག་ན་ཅིག་ཤོས་དེ་ལྡོག་ངེས་སུ་གྲུབ་
ཅིང་ལྡོག་བྱ་ལྡོག་བྱེད་དུ་ངེས་པ་སྟེ་གནས་པ་ཅན་གྱི་ཆོས་ཡིན་པ་དེ་འབྲེལ་
བའི་དོན་ཡིན་ཞེས་པའོ། །མེ་དུ་གཉིས་ཆོས་ཅན། འབྲེལ་བ་ཡིན་ཏེ། ཐ་
དད་གང་ལས་ཐ་དད་པ་དེ་ལོག་ན་ལྡོག་པར་ངེས་པ་ཡིན་པའི་ཕྱིར། དེར་
ཐལ། ཐ་དད་པའི་ཆོས་དེ་གཉིས་ལས་ཐ་དད་བྱ་གཅིག་པོ་མེ་དེ་ལོག་ན་
གཅིག་ཤོས་དུ་བ་དེ་ལྡོག་ངེས་སུ་གྲུབ་ཅིང་ལྡོག་བྱ་ལྡོག་བྱེད་དུ་ངེས་པ་ཡིན་
པའི་ཕྱིར་ཏེ། མེ་ལོག་ན་དུ་བ་ལྡོག་པར་ངེས་པ་དང་། དུ་བ་ཡོད་ན་མེ་ཡོད་
པར་ངེས་པའི་ཕྱིར་རོ། །བུམ་པ་དང་དངོས་པོ་གཉིས་ཆོས་ཅན། འབྲེལ་བ་
ཡིན་ཏེ། ཐ་དད་གང་ལས་ཐ་དད་པ་དེ་ལོག་ན་ལྡོག་པར་ངེས་པ་དེ་ཡིན་
པའི་ཕྱིར། དེར་ཐལ། ཁྱོད་གཉིས་ཐ་དད་གང་ཞིག ཐ་དད་པའི་སྒོ་ནས་
ཅིག་ཤོས་ལོག་ན་ཅིག་ཤོས་དེ་ལྡོག་པར་ངེས་པ་ཅན་དུ་གྲུབ་པའི་ཆོས་ཡིན་
354



པའི་ཕྱིར། དེར་ཐལ། དངོས་པོ་ལོག་ན་བུམ་པ་ལྡོག་པར་འགྱུར་བའི་ཕྱིར།
དེར་ཐལ། དངོས་པོའི་རང་བཞིན་ནམ་དངོས་པོའི་བདག་ཉིད་དུ་མ་གྱུར་
པའི་བུམ་པ་མེད་པའི་ཕྱིར། །
ཆོས་དེ་དང་འབྲེལ་བའི་མཚན་ཉིད་ཡོད་དེ། ཆོས་དེ་དང་བདག་ཉིད་
གཅིག་པའི་སྒོ་ནས་ཐ་དད་དང་ཆོས་དེའི་འབྲས་བུ་གང་རུང་གང་ཞིག
ཆོས་དེ་མེད་ན་ཁྱོད་མེད་དགོས་པ་དེ་ཡིན་པའི་ཕྱིར། གཞི་ལ་སྦྱར་ན། ཤེས་
བྱ་དང་འབྲེལ་བ་ནི། ཤེས་བྱ་དང་བདག་ཉིད་གཅིག་པའི་སྒོ་ནས་ཐ་དད་
དང་ཤེས་བྱའི་འབྲས་བུ་གང་རུང་གང་ཞིག ཤེས་བྱ་མེད་ན་ཁྱོད་མེད་
དགོས་པ་དེ་ཤེས་བྱ་དང་འབྲེལ་བའི་མཚན་ཉིད། མཚན་གཞི་ནི། དངོས་པོ་
ལྟ་བུ། དངོས་པོ་ཆོས་ཅན། ཤེས་བྱ་དང་འབྲེལ་བ་ཡིན་ཏེ། ཁྱོད་ཤེས་བྱ་
དང་བདག་ཉིད་གཅིག་པའི་སྒོ་ནས་ཐ་དད་དང་། ཤེས་བྱའི་འབྲས་བུ་གང་
རུང་གང་ཞིག ཤེས་བྱ་མེད་ན་ཁྱོད་མེད་དགོས་པའི་ཕྱིར། རྟགས་དང་པོ་
གྲུབ་སྟེ། ཁྱོད་ཤེས་བྱ་དང་བདག་ཉིད་གཅིག་པའི་སྒོ་ནས་ཐ་དད་ཡིན་པའི་
ཕྱིར། གཉིས་པ་གྲུབ་སྟེ། ཤེས་བྱ་མེད་ན་ཆོས་ཐམས་ཅད་མེད་དགོས་པའི་
ཕྱིར། དུ་བ་ཆོས་ཅན། ཁྱོད་མེ་དང་འབྲེལ་བ་ཡིན་ཏེ། ཁྱོད་མེ་དང་བདག་
ཉིད་གཅིག་པའི་སྒོ་ནས་ཐ་དད་དང་མེའི་འབྲས་བུ་གང་རུང་གང་ཞིག མེ་
མེད་ན་ཁྱོད་དགོས་པའི་ཕྱིར། རྟགས་དང་པོ་གྲུབ་སྟེ། མེའི་འབྲས་བུ་ཡིན་
པའི་ཕྱིར། རྟགས་གཉིས་པ་གྲུབ་སྟེ། མེ་མེད་ན་དུ་བ་མེད་དགོས་པའི་ཕྱིར། །
འབྲེལ་བ་ལ་དབྱེ་ན། བདག་གཅིག་འབྲེལ་དང་དེ་བྱུང་འབྲེལ་གཉིས་
355



ཡོད་པ་ལས།
(གཅིག)བདག་གཅིག་འབྲེལ་བཤད་པ།
ངོ་བོ་ཐ་དད་མ་ཡིན་པའི་ཐ་དད་གང་ལས་ཐ་དད་པ་དེ་ལོག་ན་ལྡོག་
པར་ངེས་པ། བདག་གཅིག་འབྲེལ་གྱི་མཚན་ཉིད། མཚན་གཞི་ནི། བུམ་པ་
དང་དངོས་པོ་གཉིས་དང་། བུམ་པ་དང་ཤེས་བྱ་གཉིས་དང་། བུམ་པ་དང་
བུམ་པའི་མཆུ་གཉིས་ལྟ་བུ། མཚན་ཉིད་ཀྱི་སྒྲ་བཤད་ནི། ཆོས་གང་ཡིན་
ཡང་ངོ་བོ་ཐ་དད་མ་ཡིན་པར་ངོ་བོ་གཅིག་ཡིན་ཞིང་། དེ་གཉིས་ངོ་བོའམ་
བདག་ཉིད་གཅིག་ཏུ་གྲུབ་པའི་དབང་གིས་ཐ་དད་པ་གང་ལས་ཐ་དད་པ་་་་
གཅིག་དེ་ལོག་ན་ཐ་དད་ཟླ་ཅིག་ཤོས་དེ་ལྡོག་པར་ངེས་པ་ཅན་དུ་གྲུབ་པའི་
ཆ་དེ་ནི་བདག་ཉིད་གཅིག་འབྲེལ་གྱི་འཇོག་བྱེད་ཡིན་ཞེས་པའོ། །བུམ་པ་
དང་དངོས་པོ་གཉིས་ཆོས་ཅན། བདག་གཅིག་འབྲེལ་ཡིན་ཏེ། དེ་གཉིས་ངོ་
བོ་ཐ་དད་མ་ཡིན་པར་ངོ་བོའམ་བདག་ཉིད་གཅིག་པའི་སྒོ་ནས་ཐ་དད་་་་
ཡིན་ལ། དེ་གཉིས་བདག་ཉིད་གཅིག་ཏུ་གྲུབ་པའི་དབང་གིས་དངོས་པོ་
ལོག་ན་བུམ་པ་དེ་ཡང་ངེས་པར་ལྡོག་པའི་ཕྱིར། དེ་ཡང་ངོ་བོ་གཅིག་པའམ་
བདག་ཉིད་གཅིག་ཡིན་ཚུལ་ནི། བུམ་པ་དང་དངོས་པོ་གཉིས་ནི་བུམ་པ་
རང་ཉིད་དངོས་པོ་ཡིན་ཞིང་། བུམ་པའི་ངོ་བོ་དངོས་པོ་ཉིད་ཀྱིས་གྲུབ་པ་
ཡིན་གྱི། དངོས་པོ་ལས་ལོགས་སུ་གྱུར་པའི་བུམ་པ་མེད་པས་དེ་གཉིས་ངོ་བོ་
གཅིག་ཡིན་ལ། དེ་བཞིན་ཏུ་བུམ་པ་དེ་འདུས་བྱས་དང་ཡོད་པ་དང་
གཟུགས་དང་མི་རྟག་པ་སོགས་དང་ངོ་བོ་གཅིག་ཡིན་ཚུལ་དེ་དང་འདྲའོ། །
356



བུམ་པ་དང་བུམ་པའི་ལྡོག་པ་གཉིས་ནི་བུམ་པ་དེ་བུམ་པ་རང་ཉིད་ཀྱི་་་་་
ཕྱོགས་ཆ་ཡིན་ལ། ཆ་དེ་ཉིད་ལ་བུམ་པའི་ལྡོག་པ་ཟེར། དེས་ན་བུམ་པ་བུམ་
པའི་ལྡོག་པའི་ངོ་བོ་ཉིད་དུ་གྲུབ་པ་ཡིན་གྱི། དེ་ལས་ལོགས་སུ་མེད་ཕྱིར་
བུམ་པ་དེ་བུམ་པའི་ལྡོག་པའི་ངོ་བོ་ཡིན་པས་དེ་གཉིས་ངོ་བོ་གཅིག་ཡིན་
ནོ། །དེ་བཞིན་ཏུ་བུམ་པ་དེ་བུམ་པ་དང་གཅིག་དང་བུམ་པ་དང་ཐ་མི་དད་
སོགས་དང་ཡང་ངོ་བོ་གཅིག་ཡིན་པ་གོང་དང་མཚུངས་སོ། །བུམ་པ་དང་
བུམ་པའི་མཆུ་གཉིས་ནི། བུམ་པའི་མཆུ་ཙམ་གྱིས་བུམ་པ་མི་གྲུབ་ཀྱང་། །
བུམ་པའི་མཆུ་དང་ལྟོ་བ་ལ་སོགས་པ་དེ་དག་གིས་བུམ་པ་གྲུབ་པ་ཡིན་ཕྱིར།
བུམ་པའི་ངོ་བོ་ནི་མཆུ་ལྟོ་སོགས་དང་རྡུལ་ཕྲན་རྣམས་ཡིན་པས། དེ་དག་
བུམ་པ་དང་ངོ་བོ་གཅིག་ཡིན་ནོ། །དེ་ཡང་ངོ་བོ་གཅིག་པ་ཞེས་པ་ལ། ཕན་
ཚུན་ཡིན་པ་ཅན་གྱི་ངོ་བོ་གཅིག་པ་དང་། ཅིག་ཤོས་ནས་ཡིན་པ་ཅན་གྱི་ངོ་
བོ་གཅིག་པ་དང་། ཕན་ཚུན་མ་ཡིན་པ་ཅན་གྱི་ངོ་བོ་གཅིག་པ་དང་གསུམ་
ཡོད་དེ། དང་པོ་ནི་ཤེས་བྱ་དང་ཡོད་པ་གཉིས་ལྟ་བུ། དེ་གཉིས་ངོ་བོ་གཅིག་
ཡིན་པ་གང་ཞིག ཤེས་བྱ་དེ་ཡོད་པ་ཡིན་ལ། ཡོད་པ་དེ་ཡང་ཤེས་བྱ་ཡིན་
པའི་ཕྱིར། གཉིས་པ་ནི་བུམ་པ་དང་དངོས་པོ་གཉིས་ལྟ་བུ། དེ་གཉིས་ངོ་བོ་
གཅིག་ཡིན་པ་གང་ཞིག བུམ་པ་དངོས་པོ་ཡིན་ཡང་། དངོས་པོ་བུམ་པ་མ་
ཡིན་པའི་ཕྱིར། གསུམ་པ་ནི། བུམ་པ་དང་བུམ་པའི་མཆུ་གཉིས་ལྟ་བུ། དེ་
གཉིས་ངོ་བོ་གཅིག་ཡིན་པ་གང་ཞིག བུམ་པ་བུམ་པའི་མཆུ་མ་ཡིན་ལ།
བུམ་པའི་མཆུ་ཡང་བུམ་པ་མ་ཡིན་པའི་ཕྱིར།
357



གཞན་ཡང་ངོ་བོ་གཅིག་ཏུ་འབྲེལ་བ་ནི། བུམ་པ་དང་དངོས་པོ་གཉིས་
ལྟ་བུ་འབྲེལ་བ་ཅན་གྱི་ཆོས་གཉིས། ཅིག་ཤོས་ལོག་ན་ཅིག་ཤོས་ཀྱང་ལྡོག་
པར་འགྱུར་བ་ཡིན་ལ། དེ་ལྟར་གྱུར་པའི་ཅིག་ཤོས་ལྡོག་བྱ་ཡིན་པའི་ཆ་
དང་། ཅིག་ཤོས་ལྡོག་བྱེད་ཡིན་པའི་ཆ་ཡིན་པས། ལྡོག་བྱེད་ཀྱི་ཆོས་དེ་ལོག་
ན་ལྡོག་བྱའི་ཆོས་དེ་ལྡོག་པར་གྱུར་ལ། ལྡོག་བྱེད་ཀྱི་ཆོས་དེ་ཁེགས་ན་ལྡོག་
བྱའི་ཆོས་དེ་ཡང་ཁེགས་དགོས་པ་ཞིག་ཡིན་མོད། ལྡོག་བྱའི་ཆོས་དེ་ཁེགས་
ན་ལྡོག་བྱེད་ཀྱི་ཆོས་དེ་ཁེགས་དགོས་པའི་ངེས་པ་མེད་དོ། །དེ་ལས་ངོ་བོ་
གཅིག་པའི་ཆོས་གཉིས་ཀྱི་ཁྱབ་བྱ་དང་ཁྱབ་བྱེད་ཀྱི་ཆ་ཡང་རྟོགས་ཐུབ་པ་་་་
ཡིན་ནོ། །ཆོས་དེ་དང་བདག་གཅིག་འབྲེལ་གྱི་མཚན་ཉིད་ཡོད་དེ། ཆོས་དེ་
དང་བདག་ཉིད་གཅིག་པའི་སྒོ་ནས་ཐ་དད། ཆོས་དེ་མེད་ན་ཁྱོད་མེད་
དགོས་པ་དེ་ཡིན་པའི་ཕྱིར། མཚན་གཞི་ནི། བྱས་པ་དང་མི་རྟག་པ་གཉིས་
ལྟ་བུ། ཆོས་དེའི་ཁྱབ་བྱའི་མཚན་ཉིད་ཡོད་དེ། ཁྱོད་ཆོས་དེ་དང་ཐ་དད་
གང་ཞིག ཆོས་དེ་ཁེགས་སྟོབས་ཀྱིས་ཁྱོད་ཁེགས་དགོས་པ་དེ་ཡིན་པའི་ཕྱིར།
དཔེར་ན། བུམ་པ་དེ་དངོས་པོའི་ཁྱབ་བྱ་ཡིན་པ་ལྟ་བུ། ཆོས་དེའི་ཁྱབ་བྱེད་
ཀྱི་མཚན་ཉིད་ཡོད་དེ། ཁྱོད་ཆོས་དེ་དང་ཐ་དད་གང་ཞིག ཁྱོད་ཁེགས་
སྟོབས་ཀྱིས་ཆོས་དེ་ཁེགས་དགོས་པ་དེ་ཡིན་པའི་ཕྱིར། དཔེར་ན། དངོས་པོ་
དེ་བུམ་པའི་ཁྱབ་བྱེད་ཡིན་པ་ལྟ་བུ། ཆོས་དེ་དང་ཁྱབ་མཉམ་གྱི་མཚན་ཉིད་
ཡོད་དེ། ཆོས་དེ་དང་ཐ་དད་གང་ཞིག ཁྱོད་ཁེགས་ན་ཆོས་དེ་ཁེགས་དགོས།
ཆོས་དེ་ཁེགས་ན་ཁྱོད་ཁེགས་དགོས་པ་དེ་ཡིན་པའི་ཕྱིར། དཔེར་ན། དངོས་
358



པོ་དང་བྱས་པ་གཉིས་ཡིན་ཁྱབ་མཉམ་ཡིན་པ་ལྟ་བུའོ། །
(གཉིས） དེ་བྱུང་འབྲེལ་བཤད་པ།
རྫས་ཐ་དད་པ་གང་ལས་ཐ་དད་པ་དེ་ལོག་ན་ལྡོག་པར་ངེས་པ་དེ། དེ་
བྱུང་འབྲེལ་གྱི་མཚན་ཉིད། མཚན་གཞི་ནི། མེ་དང་དུ་བ་གཉིས་དང་། རྫ་
བུམ་དང་རྫ་བུམ་གྱི་རྒྱུར་གྱུར་པའི་འཇིམ་པ་གཉིས་ལྟ་བུ། མཚན་ཉིད་ཀྱི་སྒྲ་
བཤད་ནི། ཆོས་གང་ཡིན་ཡང་རྫས་ཐ་དད་པ་ཡིན་པ་གང་ཞིག དེ་ལས་ཐ་
དད་པ་ཅིག་ཤོས་དེ་ལོག་ན་ཅིག་ཤོས་དེ་ཡང་ལྡོག་པ་སྟེ། ཐ་དད་པ་ཅིག་
ཤོས་མེད་ན་ཅིག་ཤོས་ཀྱང་མེད་པར་ངེས་པ་ཅན་དུ་གནས་པའི་ཆོས་ཡིན་
པ་དེ། དེ་བྱུང་འབྲེལ་གྱི་དོན་ཡིན་ཞེས་པའོ། །མེ་དུ་གཉིས་ཆོས་ཅན། དེ་
བྱུང་འབྲེལ་ཡིན་ཏེ། དེ་གཉིས་རྫས་ཐ་དད་གང་ཞིག མེ་ལོག་ན་དུ་བ་ལྡོག་
པར་ངེས་པ་ཅན་གྱི་ཆོས་ཡིན་པའི་ཕྱིར། དེར་ཐལ། རྒྱུ་ལོག་ན་འབྲས་བུ་
ལོག་པ་གང་ཞིག དེ་གཉིས་བསྐྱེད་བྱ་སྐྱེད་བྱེད་ཀྱི་རྒྱུ་འབྲས་ཡིན་པའི་ཕྱིར།
དེ་ལ་རྒྱུ་འབྲས་ཀྱི་འབྲེལ་བའི་ལྡོག་པ་ནི། རྒྱུ་དེ་འབྲས་བུ་སྐྱེད་བྱེད་ཡིན་
པའི་ཆ་དང་། འབྲས་བུ་དེ་རྒྱུ་ལས་སྐྱེས་པ་ཡིན་པའི་ཆ་དེ་ཉིད་ཡིན་ཏེ། །
དཔེར་ན། དུ་བ་དེ་མེ་ལས་སྐྱེས་པ་ཡིན་པའི་ཆ་དང་། མེ་དེ་དུ་བའི་སྐྱེད་
བྱེད་ཡིན་པའི་ཆ་དེ། མེ་དུ་གཉིས་ཀྱི་རྒྱུ་འབྲས་ཀྱི་འབྲེལ་བ་ཡིན་པ་ལྟ་
བུའོ། །མེ་དུ་གཉིས་རྒྱུ་འབྲས་སུ་ངེས་པ་ནི་ཚད་མ་ཟུང་ཕྲུགས་གསུམ་ལ་
བརྟེན་ནས་ངེས་པ་ཡིན་ཏེ། གཞི་དེར་མེ་དང་དུ་བ་ཡོད་ན། གཞི་དེ་འཛིན་
པའི་དབང་མངོན་གྱིས་གཟུང་ཡུལ་དུ་འདྲེས་པར་རུང་བ་ལས། གཞི་དེར་
359



མེ་དུ་གཉིས་མེད་ཕྱིར། མེས་དག་པ་དང་དུ་བས་དག་པའི་ས་ཕྱོགས་དེ་
གཉིས་ལ་དམིགས་པའི་དག་འཛིན་མངོན་སུམ་ཟུང་གཅིག དེའི་རྗེས་སུ་རྒྱུ་
མེ་དམིགས་པའི་རྗེས་སུ་འབྲས་བུ་དུ་བ་དམིགས་པའི་རྒྱུ་འབྲས་ཀྱི་ངོ་བོ་་་་་
འཛིན་པའི་མངོན་སུམ་ཟུང་གཅིག་དང་། དེའི་རྗེས་སུ་རྒྱུན་ཆད་ནས་མེ་མི་
དམིགས། དེའི་རྗེས་སུ་དུ་བ་མི་དམིགས་པའི་དག་འཛིན་མངོན་སུམ་ཟུང་
གཅིག་དང་ཚད་མ་ཕྲུགས་གསུམ་ལ་བརྟེན་ནས་དུ་བ་དེ་རྒྱུ་མེད་པས་སྐྱེས་
པ་དང་མི་མཐུན་པའི་རྒྱུ་ལས་སྐྱེས་པར་འཛིན་པའི་ལོག་རྟོག་བསལ་ནས་མེ་
དུ་གཉིས་རྒྱུ་འབྲས་སུ་ཡང་དག་པར་ངེས་པའི་ཕྱིར་རོ། །ཆོས་དེ་དང་དེ་
བྱུང་འབྲེལ་གྱི་མཚན་ཉིད་ཡོད་དེ། ཁྱོད་ཆོས་དེ་ལས་སྐྱེས་པ་གང་ཞིག ཆོས་
དེ་ཁེགས་སྟོབས་ཀྱིས་ ཁྱོད་ཁེགས་པ་དེ་དེ་ཡིན་པའི་ཕྱིར། མཚན་གཞི་ནི།
མེ་དུ་གཉིས་ལྟ་བུ། གཞི་ལ་སྦྱར་ན་བུམ་པ་དང་དེ་བྱུང་འབྲེལ་གྱི་མཚན་
ཉིད་ཡོད་དེ། ཁྱོད་བུམ་པ་ལས་སྐྱེས་པ་གང་ཞིག བུམ་པ་ཁེགས་སྟོབས་ཀྱིས་
ཁྱོད་ཁེགས་པ་དེ་ཡིན་པའི་ཕྱིར། མཚན་གཞི་ནི་བུམ་པའི་འབྲས་བུ་དེའོ། །
（གསུམ） མཐའ་དཔྱད་པ།
དངོས་པོ་དང་འབྲེལ་བ་ཡིན་ན། དངོས་པོ་དང་འབྲེལ་བ་དང་འབྲེལ་
བ་ཡིན་པས་མ་ཁྱབ་སྟེ། དངོས་པོ་དང་འབྲེལ་བ་དེ་དངོས་པོ་དང་འབྲེལ་བ་
ཡིན་པ་གང་ཞིག དེ་དངོས་པོ་དང་འབྲེལ་བ་དང་འབྲེལ་བ་མ་ཡིན་པའི་
ཕྱིར། རྟགས་དང་པོ་གྲུབ་སྟེ། དངོས་པོ་དང་འབྲེལ་བ་དེ་དངོས་པོ་དང་
བདག་གཅིག་འབྲེལ་ཡིན་པའི་ཕྱིར། དེར་ཐལ། དངོས་པོ་དང་འབྲེལ་བ་
360



དང་དངོས་པོ་གཉིས་ཐ་དད་གང་ཞིག རང་བཞིན་གཅིག་ཡིན་པའི་ཕྱིར།
གོང་གི་རྟགས་གཉིས་པ་གྲུབ་སྟེ། དངོས་པོ་དང་འབྲེལ་བ་དེ་དངོས་པོ་དང་
འབྲེལ་བ་དང་མ་འབྲེལ་བ་ཡིན་པའི་ཕྱིར། དེར་ཐལ། གང་ཟག་གི་བདག་
མེད་ཡིན་ན་ཁྱོད་ཁྱོད་དང་མ་འབྲེལ་བ་ཡིན་པས་ཁྱབ་པའི་ཕྱིར། དེར་ཐལ།
འབྲེལ་བ་ལ་ཐ་དད་ཅིག་དགོས་ལ་གཞི་གྲུབ་ན་ཁྱོད་ཁྱོད་དང་གཅིག་ཡིན་
པས་ཁྱབ་པའི་ཕྱིར། དེ་བཞིན་དུ་གཞི་གྲུབ་ན་ཁྱོད་དང་འབྲེལ་བ་ཁྱོད་དང་
འབྲེལ་བ་ཡིན་པས་ཁྱབ། ཁྱོད་དང་འབྲེལ་བ་ཁྱོད་དང་འབྲེལ་བ་དང་
འབྲེལ་བ་མ་ཡིན་པས་ཁྱབ་བོ། །མི་འགལ་བ་ཡིན་ན་འབྲེལ་བ་ཡིན་པས་མ་
ཁྱབ་སྟེ། བུམ་པ་དེ་མི་འགལ་བ་ཡིན་པ་གང་ཞིག འབྲེལ་བ་མ་ཡིན་པའི་
ཕྱིར། གཞི་གྲུབ་ན་ཁྱོད་ཁྱོད་དང་འབྲེལ་བ་མ་ཡིན་པའི་ཕྱིར་རོ། །མི་འགལ་
བ་ཡིན་ན་འབྲེལ་བ་མ་ཡིན་པས་མ་ཁྱབ་སྟེ། བུམ་པ་དང་དངོས་པོ་གཉིས་
མི་འགལ་བ་ཡང་ཡིན་འབྲེལ་བ་ཡང་ཡིན་པའི་ཕྱིར། དེས་ན་ཐ་དད་དུ་གྱུར་
པའི་མི་འགལ་བ་ཡིན་ན་འབྲེལ་བ་ཡིན་པས་ཁྱབ་བོ། །བུམ་པ་དང་འབྲེལ་
བ་ཡིན་ན་དངོས་པོ་ཡིན་པས་མ་ཁྱབ་སྟེ། བུམ་པའི་ལྡོག་པ་བུམ་པ་དང་
འབྲེལ་བ་ཡིན་ཡང་དངོས་པོ་མ་ཡིན་པའི་ཕྱིར། བུམ་པ་དང་མ་འབྲེལ་བ་
ཡིན་ན་དངོས་པོ་ཡིན་པས་མ་ཁྱབ་སྟེ། ཀ་བའི་ལྡོག་པ་བུམ་པ་དང་མ་
འབྲེལ་བ་གང་ཞིག དངོས་པོ་མ་ཡིན་པའི་ཕྱིར། དང་པོ་གྲུབ་སྟེ། ཀ་བའི་
ལྡོག་པ་དང་བུམ་པ་གཉིས་འབྲེལ་མེད་དོན་གཞན་ཡིན་པའི་ཕྱིར། དེར་
ཐལ། དེ་གཉིས་དེ་བྱུང་འབྲེལ་མ་ཡིན་པ་གང་ཞིག བདག་གཅིག་འབྲེལ་
361



ཡང་མ་ཡིན་པའི་ཕྱིར་ཏེ། ངོ་བོ་ཐ་དད་ཡིན་པའི་ཕྱིར། བུམ་པ་དང་མ་
འབྲེལ་བ་ཡིན་ན་དངོས་པོ་མ་ཡིན་པས་མ་ཁྱབ་སྟེ། ཀ་པ་དེ་བུམ་པ་དང་མ་
འབྲེལ་བ་ཡིན་པ་གང་ཞིག དངོས་པོ་ཡིན་པའི་ཕྱིར། གཞི་གྲུབ་ན་ཁྱོད་དང་
འབྲེལ་བ་ཡོད་པས་ཁྱབ་སྟེ། གཞི་གྲུབ་ན་ཁྱོད་ཀྱི་ལྡོག་པ་ཡོད་པ་གང་ཞིག
ཁྱོད་ཀྱི་ལྡོག་པ་ཁྱོད་དང་འབྲེལ་བ་ཡིན་པའི་ཕྱིར། དང་པོ་གྲུབ་སྟེ། བུམ་
པའི་ལྡོག་པ་དང་བུམ་པའི་ལྡོག་པའི་ལྡོག་པ་ཟད་མེད་དུ་ཡོད་པའི་ཕྱིར།
བདག་མེད་ཡིན་ན་ཁྱོད་དང་ ་མ་འབྲེལ་བ་ཡོད་པས་ཁྱབ་སྟེ། རི་བོང་རྭ་དང་
མ་འབྲེལ་བ་ཡོད་པ་གང་ཞིག གཞི གྲུབ་ན་ཁྱོད་དང་མ་འབྲེལ་བ་ཡོད་པས་
ཁྱབ་པའི་ཕྱིར། དང་པོ་གྲུབ་སྟེ། གཞི་ཀྲུབ་ཀྱི་ཆོས་ཐམས་ཅད་རི་བོང་རྭ་
དང་མ་འབྲེལ་བ་ཡིན་པའི་ཕྱིར་ ་ཏེ། རི་བོང་རྭ་དང་ཐ་དད་མ་ཡིན་པ། འི ་
ཕྱིར། གཉིས་པ་གྲུབ་སྟེ། གཞི་གྲུབ་ན་ཁྱོད་ཡོད་པ་གང་ཞིག ཁྱོད་ཁྱོད་དུ་ང་
མ་འབྲེལ་བ་ཡིན་པས་ཁྱབ་པའི་ཕྱིར། གཞི་ཀྲུབ་གང་ཞིག ཤེས་བྱ་དང མ་
འབྲེལ་བ་ཡིན་ན་ཤེས་བྱའི་ལྡོག་པ་ཡིན་པས་ཁྱབ་སྟེ། གཞི་གྲུབ་ན། ཤེས་པ་
དང་ལྡོག་པ་ཐ་དད་ཡིན་ན་ཤེས་བྱ་དང་ངོ་བོ་གཅིག་འབྲེལ་མ་ཡིན་པ་མེད་
པའི་ཕྱིར་རོ། །
362



ས་བཅད་བཞི་བ། རྫས་ལྡོག་གི་རྣམ་གཞག་བཤད་པ།
དང་པོ། རྫས་ཆོས་བཤད་པ།
རྟོག་པས་བཏགས་ཙམ་མ་ཡིན་པར་ཡུལ་རང་གི་ངོས་ནས་གྲུབ་པའི་་་
དོན་དམ་པར་དོན་བྱེད་ནུས་པའི་དངོས་པོ་དེ། རྫས་ཆོས་ཀྱི་མཚན་ཉིད།
རྫས་ཆོས་དང་། རྫས་ཡོད་དང་། དོན་བྱེད་ནུས་པའི་རྫས་ཡོད་དང་།
དངོས་པོ་རྣམས་དོན་གཅིག མཚན་གཞི་ནི། བུམ་པ་དང་། མིག་ཤེས་དང་།
བུམ་པ་མི་རྟག་པ་ལྟ་བུ་ཡིན་ཏེ། དེ་དག་ནི་རྟོག་པས་བཏགས་ཙམ་སྟེ་རྟོག་
པ་ལ་ཤར་ཙམ་མ་ཡིན་པར་ཡུལ་བུམ་པ་སོགས་རང་གི་ངོས་ནས་གྲུབ་པ་་་་་
དང་། དོན་དམ་པར་དོན་བྱེད་ནུས་པའི་ཆོས་ཡིན་ཏེ། བློ་དོན་དམ་པའི་
སྣང་ཡུལ་དུ་གྲུབ་པ་གང་ཞིག རང་འབྲས་སྐྱེད་པའི་དོན་བྱེད་ནུས་པའི་
དངོས་པོ་ཡིན་པའི་ཕྱིར་རོ། །བུམ་པ་ཆོས་ཅན། ཁྱོད་ལ་རྫས་ཆོས་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་རྫས་ཀྱང་ཡིན་ཆོས་ཀྱང་ཡིན་པའི་གཞི་
མཐུན་པ་ཡིན་པས་ན་དེ་ལྟར་དུ་བརྗོད་པའི་ཕྱིར། བུམ་པ་ཆོས་ཅན། ཁྱོད་
ལ་རྫས་ཡོད་ཅེས་བརྗོད་པའི་རྒྱུ་མཚན་ཡོད་དེ། ཁྱོད་རྟོག་པས་བཏགས་
ཙམ་མ་ཡིན་པར་རང་གི་ངོ་བོ་རྫས་སུ་ཡོད་པས་ན་དེ་ལྟར་བརྗོད་པའི་ཕྱིར།
རྫས་ཡོད་ཡིན་པར་གྱུར་པའི་རྫས་ཡོད་ཀྱི་དབྱེ་བ་ནི། གཟུགས་ཤེས་ལྡན་
མིན་འདུ་བྱེད་གསུམ་ཡོད་པ་གོང་དུ་བཤད་ཟིན། །
363



རྫས་ཡོད་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་བཞི་ཡོད་དེ། རིགས་
པས་གྲུབ་པའི་རྫས་ཡོད་དང་། བརྟན་པ་མི་འགྱུར་བའི་རྫས་ཡོད་དང་།
དོན་བྱེད་ནུས་པའི་རྫས་ཡོད་དང་། རང་སྐྱ་འཛིན་ཐུབ་པའི་རྫས་ཡོད་དང་
བཞི་ཡོད་པ་ལས། དང་པོ་ལ་རྫས་ཡོད་དངོས་ཡིན་མིན་གཉིས་ཡོད། གཉིས་
པ་ལ་རྫས་ཡོད་མ་ཡིན་པས་ཁྱབ། གསུམ་པ་བཞི་བ་གཉིས་ལ་རྫས་ཡོད་ཀྱིས་
ཁྱབ་པས་ན། དབྱེ་བ་དེ་ནི། རྫས་ཡོད་ཅེས་སྒྲས་བརྗོད་པ་ཙམ་གྱིས་དབྱེ་བ་
ཡིན་གྱི། རྫས་ཡོད་ཀྱི་དབྱེ་བ་ནི་མ་ཡིན་པ་ཤེས་པར་བྱའོ། །
དང་པོ། རིགས་པས་གྲུབ་པའི་རྫས་ཡོད་དང་ཡོད་པ་དོན་གཅིག་ཡིན་
ཏེ། རིགས་པས་གྲུབ་པའི་རྫས་ཡོད་ཅེས་པ་ནི་རིགས་པ་ཡང་དག་གིས་གྲུབ་
པ་དང་། བློ་ཚད་མས་ཡོད་པར་གྲུབ་པའི་རྫས་སམ་ཆོས་ལ་བྱེད་པ་གང་ཞིག
ཡོད་པ་ཡིན་ན་དེ་འདྲ་ཡིན་པས་ཁྱབ་པའི་ཕྱིར།
གཉིས་པ། བརྟན་པ་མི་འགྱུར་བའི་རྫས་ཡོད་དང་རྟག་པ་གཉིས་དོན་
གཅིག་ཡིན་ཏེ། རང་ཉིད་བརྟན་ཅིང་མི་འགྱུར་བ་སྟེ་མི་འཇིག་པའི་ཆོས་སུ་
གྲུབ་པ་དེ་ལ་བརྟན་པ་མི་འགྱུར་བའི་རྫས་ཡོད་དུ་བྱས་པ་གང་ཞིག དེ་འདྲ་
ཡིན་ན་རྟག་པ་ཡིན་དགོས་ལ། རྟག་པ་ཡིན་ན་དེ་འདྲ་ཡིན་དགོས་པའི་ཕྱིར་
རོ། །
གསུམ་པ། དོན་བྱེད་ནུས་པའི་རྫས་ཡོད་དང་དངོས་པོ་དོན་གཅིག་
ཡིན་ཏེ། རང་འབྲས་སྐྱེད་པའི་དོན་བྱེད་ནུས་པའི་ཆོས་དེ་ལ་དོན་བྱེད་ནུས་
པའི་རྫས་ཡོད་དུ་བཞག་པ་གང་ཞིག དེ་ལ་དངོས་པོས་ཁྱབ་ཅིང་། དངོས་
364



པོ་ལ་དེས་ཁྱབ་པའི་ཕྱིར་རོ། །
བཞི་བ། རང་སྐྱ་འཛིན་ཐུབ་པའི་རྫས་ཡོད་ནི། རང་ཉིད་ཚད་མས་
ངེས་པ་ལ་རང་གི་ངོ་བོར་མ་གྱུར་པའི་ཆོས་གཞན་ཚད་མས་ངེས་པ་ལ་ལྟོས་
མི་དགོས་པའི་རིགས་སུ་གནས་པའི་ཆ་ནས་བཞག་པའི་ཆོས་དེ་དེའི་མཚན་
ཉིད། མཚན་གཞི་ནི་གཟུགས་དང་རྣམ་ཤེས་ལྟ་བུའོ། །གཟུགས་ཆོས་ཅན།
རང་སྐྱ་འཛིན་ཐུབ་པའི་རྫས་ཡོད་ཡིན་ཏེ། རང་ཉིད་ཚད་མས་ངེས་པ་ལ་
རང་གི་ངོ་བོར་མ་གྱུར་པའི་ཆོས་གཞན་ཚད་མས་ངེས་པ་ལ་ལྟོས་མི་དགོས་
པའི་རིགས་སུ་གནས་པའི་ཆོས་ཡིན་པའི་ཕྱིར། དེར་ཐལ། གཟུགས་ཚད་
མས་ངེས་པ་ལ་གཟུགས་རང་ཉིད་ཀྱི་རང་ལྡོག་མ་ཡིན་པའི་གཟུགས་རུ་་་་་
ཚད་མ་ངེས་པ་ལ་ལྟོས་དགོས་ཀྱང་གཟུགས་རུང་དེ་གཟུགས་ཀྱི་ངོ་བོ་ཡིན་
ཏེ། རང་གི་ངོ་བོར་གྱུར་པའི་ཆོས་ཡིན་པའི་དབང་གིས། གཟུགས་ཚད་མས་
ངེས་པ་ལ་རང་གི་ངོ་བོར་མ་གྱུར་པའི་ཆོས་གཞན་ལ་ལྟོས་མི་དགོས་པའི་་་་་
ཕྱིར་རོ། །དེ་བཞིན་དུ་སྐྱེ་མཆེད་ལྔ་བོ་གང་ཡིན་ཡང་རང་སྐྱ་འཛིན་ཐུབ་
པའི་རྫས་ཡོད་ཡིན་ནོ། །
གཉིས་པ། ལྡོག་ཆོས་བཤད་པ།
རང་གི་དགག་བྱ་བཅད་ལྡོག་ནས་རྟོག་ངོར་སྣང་བ་ཙམ་དུ་གྲུབ་པའི་
རྟོག་པས་བཏགས་ཙམ་གྱི་ཆོས་དེ་ལྡོག་ཆོས་ཀྱི་མཚན་ཉིད། ལྡོག་ཆོས་དང་། ：
བཏགས་ཡོད་དང་། རྟག་པ་དང་། སྤྱི་མཚན་རྣམས་དོན་གཅིག མཚན་
365



གཞི་ནི། ཤེས་བྱ་དང་། ནམ་མཁའ་དང་། བུམ་པ་མ་ཡིན་པ་ལས་ལོག་པ་ལྟ་
བུ་ཡིན་ཏེ། དང་པོ་རྟག་པ་ཐམས་ཅད་རང་མཚན་གྱིས་གྲུབ་པ་བཅད་ལྡོག་
ནས་དང་། གཉིས་པ་ཐོགས་རེག་བཅད་ལྡོག་ནས་དང་། གསུམ་པ་བུམ་པ་
མ་ཡིན་པ་བཅད་ལྡོག་ནས་སྣང་དགོས་པའི་ཆོས་ཡིན་པ་གང་ཞིག དེ་དག་
རྟོག་པས་བཏགས་ཙམ་གྱི་ཆོས་ཡིན་པའི་ཕྱིར། ཤེས་བྱ་ཡིན་ན་དགག་བྱ་
བཅད་ནས་ཤེས་བྱར་སྣང་བ་ཡིན་པས་མ་ཁྱབ་ཀྱང་། ཤེས་བྱ་ནི། སྤྱིར་ཤེས་
བྱ་ཐམས་ཅད་རྟོག་ངོར་ཤར་བའི་ཆ་ཙམ་དེ་ཡིན་ལ། རང་མཚན་གྱིས་གྲུབ་
པ་བཅད་ནས་ཤེས་བྱ་ཡིན་པར་སྣང་ཙམ་གྱི་ཆ་དེ་ཉིད་ཡིན་པའི་ཕྱིར། དེར་
ཐལ། དེ་རྟག་པ་ཡིན་པ་གང་ཞིག རྟག་པ་ལ་དགག་པས་ཁྱབ་པའི་ཕྱིར། །
བཏགས་ཡོད་ཅེས་པ་ནི། ཡུལ་རང་གི་ངོས་ནས་གྲུབ་པའི་གནས་
ལུགས་ཀྱི་ངོ་བོ་མ་ཡིན་པར་རྟོག་པས་བཏགས་ཙམ་དུ་གྲུབ་པའི་ཆོས་ཡིན་་་་
པས་དེ་ལྟར་བརྗོད་དོ། །བུམ་པའི་ལྡོག་པ་ཆོས་ཅན། བཏགས་ཡོད་ཡིན་ཏེ།
ཁྱོད་རང་ངོས་ནས་གྲུབ་པའི་སྡོད་ལུགས་ཀྱི་ངོ་བོ་མ་ཡིན་ཏེ། ཁྱོད་བུམ་ལྡོག་
འཛིན་པའི་རྟོག་པ་ལ་ཤར་བའི་ཆ་དེ་ཡིན་ཡང་། དེ་ལ་ཤར་བའི་ཆ་དེ་རྟོག་
པས་མ་བཞག་པར་ཡུལ་གྱི་ངོས་ནས་གྲུབ་ན་བུམ་འཛིན་མངོན་སུམ་ལ་སྣང་
དགོས་ཀྱང་དེ་མི་སྣང་བའི་ཕྱིར། བཏགས་ཡོད་ལ་སྒྲས་བརྗོད་རིགས་ཀྱི་སྒོ་
ནས་དབྱེ་ན་གསུམ་ཡོད་དེ། ཀུན་བཏགས་དང་། ལྡན་མིན་འདུ་བྱེད་དང་།
ཡོངས་གྲུབ་དང་གསུམ་ཡོད་པའི་ཕྱིར། མཚན་ཉིད་ཡོངས་སུ་ཆད་པའི་ཀུན་
བཏགས་དེ་ཀུན་བཏགས་ཡིན་ཡང་བཏགས་ཡོད་མ་ཡིན་པས། ཀུན་
366



བཏགས་ཡིན་ན་བཏགས་ཡོད་ཡིན་པས་མ་ཁྱབ་ལ། རྟོག་པས་བཏགས་ཙམ་
ཡིན་པའི་དབང་གིས་བཏགས་ཡོད་དུ་སྒྲས་བརྗོད་པ་དང༌། ལྡན་མིན་འདུ་
བྱེད་ལ་བཏགས་ཡོད་མ་ཡིན་པས་ཁྱབ་ཀྱང་། དེ་རང་སྐྱ་འཛིན་མི་ཐུབ་པའི་
བཏགས་ཡོད་ཡིན་པས་དེ་ལ་བཏགས་ཡོད་དུ་སྒྲས་བརྗོད་པ་ཡིན། ཡོངས་
གྲུབ་ནི་མདོ་སྡེ་བའི་ལུགས་ལ་བཏགས་ཡོད་དངོས་ཡིན་པས་བཏགས་ཡོད་
ཅེས་བྱས་ཏེ། དེ་གསུམ་ནི་སྒྲས་བཏགས་ཡོད་ཅེས་བྱ་བ་ཡིན་པ་ཙམ་གྱིས་
བཏགས་ཡོད་ལ་གསུམ་དུ་དབྱེ་བའོ། །ལུགས་འདིར་བཏགས་ཡོད་དངོས་ལ་
དབྱེ་ན་ཆོས་ཉིད་མ་ཡིན་པའི་རྣམ་གྲངས་པའི་ཀུན་བཏགས་དང་། ཆོས་
ཉིད་སྟོང་བ་ཉིད་དང་གཉིས་ཡོད་དོ། །རང་སྐྱ་འཛིན་མི་ཐུབ་པའི་བཏགས་
ཡོད་ཅེས་པ་ནི། རང་ཉིད་ཚད་མས་ངེས་པ་ལ་རང་གི་ངོ་བོར་མ་གྱུར་པའི་
ཆོས་གཞན་ཚད་མས་ངེས་པ་ལ་ལྟོས་དགོས་པའི་རིགས་སུ་གནས་པའི་ཆ་་་
ནས་བཞག་པའི་ཆོས་དེ་དེའི་མཚན་ཉིད། མཚན་གཞི་ནི། བུམ་པ་དང་།
པ བུམ་པའི་མི་རྟག་པ་དང་། ལེ་ལོ་དང་ནམ་མཁའ་ལྟ་བུའོ། །མདོར་ན། རང་
གི་གདགས་གཞིའི་ཡན་ལག་དེ་རང་ཉིད་མ་ཡིན་པའི་ཡན་ལག་དུ་མ་ཚོགས་
པ་ལ་བཞག་པའི་གཟུགས་ཐམས་ཅད་དང་ཤེས་པ་གཞན་གྱི་ལྡོག་ཆ་ལ་་་་་་
བཞག་པའི་སེམས་བྱུང་ཐམས་ཅད་དང་། རང་ཉིད་མ་ཡིན་པའི་ཆོས་
གཞན་བཟུང་བ་ལ་ལྟོས་ནས་འཛིན་དགོས་པའི་གཟུགས་སེམས་ཀྱི་སྟེང་དུ་
གྲུབ་པའི་ལྡན་མིན་འདུ་བྱེད་ཐམས་ཅད་དང་། རྟག་པ་ཐམས་ཅད་ནི་རང་
སྐྱ་འཛིན་མི་ཐུབ་པའི་བཏགས་ཡོད་ཡིན་ཏེ། དེ་དག་བློ་ངོར་འཆར་བ་ན་
367



རང་གི་ངོ་བོར་མ་གྱུར་པའི་ཆོས་གཞན་སྣང་བ་ལ་མ་བརྟེན་པར་རང་་་་་་་་
དབང་གིས་བློ་ལ་འཆར་རྒྱུ་མེད་པའི་ཕྱིར། .
ཆོས་རྣམས་ལ་རང་སྐྱ་འཛིན་ཐུབ་པའི་རྫས་ཡོད་དང་། རང་སྐྱ་འཛིན་
མི་ཐུབ་པའི་བཏགས་ཡོད་གཉིས་སུ་དབྱེ་བ་ནི། གཙོ་བོ་ཆོས་དེ་ཚད་མས་
ངེས་པ་ལ་ཆོས་དེའི་ངོ་བོར་མ་གྱུར་པའི་ཆོས་གཞན་ཚད་མས་ངེས་པ་ལ་་་་་་
ལྟོས་དགོས་མི་དགོས་ཀྱི་ཆ་ནས་དབྱེ་བ་ཡིན་ཏེ། ཆོས་གཞན་ཚད་མས་ངེས་
པ་ལ་ལྟོས་དགོས་པ་ནི་རང་སྐྱ་འཛིན་མི་ཐུབ་པའི་བཏགས་ཡོད་དང༌། ལྟོས་
མི་དགོས་པ་ནི་རང་སྐྱ་འཛིན་ཐུབ་པའི་རྫས་ཡོད་ཅེས་པ་ཡིན་ནོ། །དཔེར་
ན། བུམ་པ་ཚད་མས་ངེས་པ་ལ་སྔོན་དུ་རང་ཉིད་མ་ཡིན་པའི་བུམ་པའི་
མཆུ་དང་ལྟོ་བ་ལ་སོགས་པ་ཚད་མ་ངེས་ནས་བུམ་པ་ཚད་མས་ངེས་དགོས་
པ་དང་། བུམ་པའི་མི་རྟག་པ་བློས་འཛིན་པ་ལ་ཡང་བུམ་པའི་མི་རྟག་པ་མ་
ཡིན་པའི་བུམ་པ་དེ་ཉིད་ཚད་མས་ངེས་ཏེ། དེ་ནས་བུམ་པའི་མི་རྟག་པ་དེ་
ཚད་མས་ངེས་དགོས་པས་ན། བུམ་པ་བློས་འཛིན་པ་དང་། བུམ་པའི་མི་
རྟག་པ་བློས་འཛིན་པ་དེ་གཉིས་ཀ་ལ་རང་གི་ངོ་བོར་མ་གྱུར་པ་སྟེ་རང་ཉིད་
མ་ཡིན་པའི་ཆོས་གཞན་ཞིག་བཟུང་བ་ལ་ལྟོས་ནས་འཛིན་དགོས་པ་ཡིན་་་་་
པས། བུམ་པ་དང་། བུམ་པའི་མི་རྟག་པ་གཉིས་ནི་རང་སྐྱ་འཛིན་མི་ཐུབ་
པའི་བཏགས་ཡོད་ཡིན་པ་དང་། བློ་དེ་བློ་ཡིན་པར་ཚད་མ་ངེས་པ་ལ་བློའི་
རང་ལྡོག་མ་ཡིན་པའི་རིག་པ་ཚད་མས་ངེས་ནས་བློ་དེ་ཚད་མས་ངེས་་་་་་་
དགོས་ཀྱང་། བློ་དང་རིག་པ་གཉིས་ལྡོག་པ་ཐ་དད་ཀྱང་རིག་པ་དེ་བློའི་ངོ་
368



བོ་ཡིན་པས། བློ་ཚད་མས་ངེས་པ་ལ་བློའི་ངོ་བོར་མ་གྱུར་པའི་ཆོས་གཞན་
ལ་ལྟོས་མི་དགོས་པས་རང་སྐྱ་འཛིན་ཐུབ་པའི་རྫས་ཡོད་ཡིན་ནོ། །རྟག་པ་
རྣམས་རང་སྐྱ་འཛིན་མི་ཐུབ་པའི་བཏགས་ཡོད་ཡིན་ཚུལ་ནི། རང་གི་
དགག་བྱ་བཅད་པ་སོགས་རང་ཉིད་མ་ཡིན་པའི་ཆོས་གཞན་ལ་ལྟོས་ནས་་་་་
འཛིན་དགོས་པ་ཡིན་ཏེ། དཔེར་ན། ནམ་མཁའ་འཛིན་ཚེ་རང་གི་དགག་བྱ་
ཐོགས་རེག་དེ་སྣང་ནས་དེ་དགག་པའི་ཆ་འཛིན་དགོས་པ་དང་། བུམ་པའི་
ལྡོག་པ་ནི་རྟོག་ངོར་གདགས་གཞི་བུམ་པ་དང་། དགག་བྱ་བུམ་པའི་ལྡོག་པ་
རྫས་གྲུབ་གཉིས་སྣང་ནས། དགག་བྱ་རྫས་གྲུབ་བཅད་པའི་ཆ་ནས་འཛིན་
དགོས་པ་ལ་སོགས་པ་རྟག་པ་ཐམས་ཅད་རང་གི་དགག་བྱ་བཅད་པ་སོགས་
ལ་ལྟོས་ནས་སྣང་དགོས་ཤིང་། དེ་དག་ལ་ལྟོས་ནས་འཛིན་དགོས་པས་རང་
སྐུ་འཛིན་མི་ཐུབ་པའི་བཏགས་ཡོད་ཡིན་ནོ། །
ཁ་ཅིག་གིས། རང་ཉིད་ཚད་མས་བཟུང་བ་ལ་ཆོས་གཞན་ཚད་མས་
བཟུང་བ་ལ་ལྟོས་མི་དགོས་པར་ཆོས་གཞན་ཚད་མས་མ་བཟུང་བར་རང་་་་་
ཉིད་བཟུང་དུ་ཡོད་པ་དེ། རང་སྐུ་འཛིན་ཐུབ་པའི་རྫས་ཡོད་ཀྱི་མཚན་ཉིད་
དུ་བྱས་པ་ལ། ཀུན་མཁྱེན་འཇམ་དབྱངས་བཞད་པས། དེ་ལ་ཆ་བཞག་དང་
རིགས་གནས་སྨོས་པས་ལུང་དོན་འཇོག་དགོས་ཀྱི། དེ་ཙམ་གྱིས་དེ་གཉིས་
ཀྱི་མཚན་ཉིད་མི་རུང་སྟེ། རུང་ན་གཞན་དབང་དང་ཤེས་པ་ཡང་རང་སྐྱ་
འཛིན་མི་ཐུབ་པའི་བཏགས་ཡོད་ཡིན་པར་ཐལ། གཞན་དབང་ཚད་མས་
ངེས་པ་ལ་སྔོན་དུ་རྒྱུ་རྐྱེན་ལས་སྐྱེས་པ་ཚད་མས་ངེས་དགོས། བློ་ཚད་མས་
369



ངེས་པ་ལ་སྔོན་དུ་རིག་པ་ཚད་མས་ངེས་དགོས་པའི་ཕྱིར་ཞེས་པ་ལ་སོགས་
པའི་སྐྱོན་འཕངས་པ་ཡིན་ནོ། །
གསུམ་པ། མཐའ་དཔྱད་པ།
རྫས་ཡོད་བཞི་བོ་གང་རུང་ཡིན་ན། རྫས་ཡོད་ཡིན་པས་མ་ཁྱབ་སྟེ།
བརྟན་པ་མི་འགྱུར་བའི་རྫས་ཡོད་ཡིན་ན་རྫས་ཡོད་མ་ཡིན་པས་ཁྱབ་པ་་་་༌་
གང་ཞིག རིགས་པས་གྲུབ་པའི་རྫས་ཡོད་ཡིན་ན་རྫས་ཡོད་ཡིན་པས་མ་
ཁྱབ་པའི་ཕྱིར། དང་པོ་གྲུབ་སྟེ། རྟག་པ་ཡིན་ན་རྫས་ཡོད་མ་ཡིན་པས་ཁྱབ་
པ་གང་ཞིག བརྟན་པ་མི་འགྱུར་བའི་རྫས་ཡོད་དང་རྟག་པ་གཉིས་དོན་
གཅིག་ཡིན་པའི་ཕྱིར། གཉིས་པ་གྲུབ་སྟེ། དངོས་པོ་རྣམས་རྫས་ཡོད་ཡིན་ལ།
རྟག་པ་རྣམས་རྫས་ཡོད་མ་ཡིན་པ་གང་ཞིག རྟག་དངོས་གཉིས་ཀ་རིགས་
པས་གྲུབ་པའི་རྫས་ཡོད་ཡིན་པའི་ཕྱིར་ཏེ། རིགས་པས་ཡོད་པར་རྙེད་པའི་
ཆོས་ཡིན་པའི་ཕྱིར་རོ། །རྫས་ཡོད་བཞི་བོ་གང་རུང་ཡིན་ན་རྫས་ཡོད་མ་
ཡིན་པས་མ་ཁྱབ་སྟེ། དོན་བྱེད་ནུས་པའི་རྫས་ཡོད་དང་རྫས་ཡོད་དོན་
གཅིག་ཡིན་པ་གང་ཞིག རང་སྐྱ་འཛིན་ཐུབ་པའི་རྫས་ཡོད་དང་རྫས་ཡོད་
དོན་གཅིག་མ་ཡིན་ཡང་། དེ་ཡིན་ན་རྫས་ཡོད་ཡིན་པས་ཁྱབ་པའི་ཕྱིར། ཕྱི་
མ་དེར་ཐལ། རྫས་ཡོད་ལ་རང་སྐྱ་འཛིན་ཐུབ་མི་ཐུབ་གཉིས་ཡོད་པས། །
རྫས་ཡོད་ཡིན་ན་རང་སྐྱ་འཛིན་ཐུབ་པའི་རྫས་ཡོད་ཡིན་པས་མ་ཁྱབ་པ་་་་་
གང་ཞིག རང་སྐྱ་འཛིན་ཐུབ་པའི་རྫས་ཡོད ཡིན་ན་དངོས་པོ་ཡིན་པས་
370



ཁྱབ་པའི་ཕྱིར། རྫས་ཡོད་ཡིན་ན། རང་སྐུ་འཛིན་ཐུབ་པའི་རྫས་ཡོད་ཡིན་
པས་མ་ཁྱབ་སྟེ། ལྡན་མིན་འདུ་བྱེད་ཐམས་ཅད་རྫས་ཡོད་ཡིན་པ་གང་ཞིག
རང་སྐྱ་འཛིན་ཐུབ་པའི་རྫས་ཡོད་མ་ཡིན་པའི་ཕྱིར། དང་པོ་གྲུབ་སྟེ། རང་
གི་གདགས་གཞི་རྫས་སུ་གྲུབ་པ་ཡིན་པའི་ཕྱིར། གཉིས་པ་གྲུབ་སྟེ། རང་སྐྱ་
འཛིན་མི་ཐུབ་པའི་བཏགས་ཡོད་ཡིན་པའི་ཕྱིར། བཏགས་ཡོད་གསུམ་པོ་
གང་རུང་ཡིན་ན། བཏགས་ཡོད་ཡིན་པས་མ་ཁྱབ་སྟེ། རི་བོང་རྭ་ལ་སོགས་
པའི་མེད་པ་ཐམས་ཅད་ཀུན་བཏགས་ཡིན་པས་བཏགས་ཡོད་གསུམ་པོ་་་་་
གང་རུང་ཡིན་ཡང་བཏགས་ཡོད་མ་ཡིན་པ་གང་ཞིག་ ལྡན་མིན་དེ་
བཏགས་ཡོད་གསུམ་པོ་གང་རུང་ཡིན་ཡང་བཏགས་ཡོད་མ་ཡིན་པའི་ཕྱིར།
དང་པོ་གྲུབ་སྟེ། མེད་པ་རྣམས་རྟོག་པས་བཏགས་ཙམ་ཡིན་ཡང་། མེད་
པས་ན་བཏགས་པའི་ཡོད་པ་མ་ཡིན་པའི་ཕྱིར། གཉིས་པ་གྲུབ་སྟེ། རྫས་
བཏགས་འགལ་བ་ཡིན་པ་གང་ཞིག ལྡན་མིན་འདུ་བྱེད་རྫས་ཡོད་ཡིན་པའི་
ཕྱིར། བཏགས་ཡོད་གསུམ་པོ་གང་རུང་ཡིན་ན་བཏགས་ཡོད་མ་ཡིན་པས་
མ་ཁྱབ་སྟེ། རྟག་པ་ཐམས་ཅད་ཀུན་བཏགས་ཡིན་པས་བཏགས་ཡོད་གསུམ་
པོ་གང་རུང་ཡིན་པ་གང་ཞིག ཡོངས་གྲུབ་ཡིན་ན་བཏགས་ཡོད་ཡིན་པས་
ཁྱབ་པའི་ཕྱིར། གཞན་ཡང་ལྡོག་པ་ཡིན་ན་ལྡོཔ།་ཆོས་ཡིན་པས་མ་ཁྱབ་སྟེ།
ལྡོག་ཆོས་དང་རྟག་པ་དོན་གཅིག ལྡོག་པ་དང་དགག་པ་དོན་གཅིག་ཡིན་
པ་གང་ཞིག སྒྲ་མི་རྟག་པ་དེ་ལྡོག་པའམ་དགག་པ་ཡིན་ལ། ལྡོག་ཆོས་སམ་
རྟག་པ་མ་ཡིན་པའི་ཕྱིར། ལྡོག་ཆོས་ཡིན་ན། ལྡོག་པ་ཡིན་པས་ཁྱབ་སྟེ།
37།



ལྡོག་ཆོས་ཡིན་ན་དགག་པ་ཡིན་པས་ཁྱབ་པའི་ཕྱིར། ལྡོག་ཆོས་ཡིན་ན་
དངོས་པོ་མ་ཡིན་པས་ཁྱབ་ཀྱང་། ལྡོག་པ་ཡིན་ན་དངོས་པོ་མ་ཡིན་པས་མ་
ཁྱབ་ཏེ། སྒྲ་མི་རྟག་པ་དང་། བུམ་པས་དག་པའི་ས་ཕྱོགས་སོགས་ལྡོག་པ་
ཡིན་པ་གང་ཞིག དངོས་པོ་ཡིན་པའི་ཕྱིར། དང་པོ་གྲུབ་སྟེ། སྒྲ་མི་རྟག་པ་
ནི་སྒྲ་རྟག་པ་བཅད་པའི་ལྡོག་པ་ནས་འཛིན་དགོས་པས་ལྡོག་པ་ཞེས་བརྗོད་
པ་བཞིན། རང་གི་དགག་བྱ་བཅད་ལྡོག་ནས་འཛིན་དགོས་པའི་དགག་པའི་
ཆོས་དེ་ལ་ལྡོག་པ་ཞེས་བརྗོད་པ་དང་། རང་གི་དགག་བྱ་བཅད་ནས་འཛིན་
དགོས་པའི་རྟག་པའི་ཆོས་ལ་ལྡོག་ཆོས་ཞེས་བརྗོད་པ་ཡིན་པའི་ཕྱིར། དེས་
ན་བུམ་པ་བུམ་པའི་ལྡོག་པ་ཡིན་ཞེས་པ་དང་། ལྡོག་པ་དང་ལྡོག་ཆོས་ཞེས་
པ་གསུམ་དོན་མི་འདྲ་སྟེ། དང་པོ་ནི་བུམ་པའི་རང་ལྡོག་ལ་བྱེད་པ་དང་།
ཕྱི་མ་གཉིས་རིམ་བཞིན་དགག་པ་དང་རྟག་པ་ལ་བྱེད་པ་ཡིན་ནོ། །
རྫས་ཡོད་དང་། རང་སྐྱ་འཛིན་ཐུབ་པའི་རྫས་ཡོད་དང་། རང་སྐྱ་ཐུབ་
པའི་རྫས་ཡོད་གསུམ་དོན་མི་འདྲ་སྟེ། དང་པོ་དོན་བྱེད་ནུས་པའི་རྫས་སུ་
ཡོད་པ་ལ་བྱེད། གཉིས་པ་ནི། རང་ཉིད་བློར་འཆར་བ་ལ་རང་གི་ངོ་བོར་མ་
གྱུར་པའི་ཆོས་གཞན་ལ་ལྟོས་མི་དགོས་པར་རང་དབང་གིས་འཆར་དུ་ཡོད་
པའི་ཆོས་ལ་བྱེད། གསུམ་པ་ནི། དཔེར་ན། བུམ་པ་དེ་མཆུ་ལྟོ་སོགས་ལ་མ་
ལྟོས་པར་རང་ཚུགས་ཐུབ་པར་ཡོད་པ་དང་། གང་ཟག་དེ་གདགས་གཞི་
ཕུང་པོ་ལ་མ་ལྟོས་པར་རང་ཚུགས་ཐུབ་པར་ཡོད་པ་དང་། ནམ་མཁའ་དེ་
ཐོགས་རེག་བཀག་ཆ་ལ་མ་ལྟོས་པར་རང་ཚུགས་ཐུབ་པར་ཡོད་པ་ལྟ་བུའི་་་་
372



ཆོས་རྣམས་རང་རང་གི་གདགས་གཞིའི་ཆ་ཤས་ལ་མ་ལྟོས་པར་རང་ཚུགས་
ཐུབ་པ་དེ་ཡིན་ལ། དེ་འདྲ་གཞི་མ་གྲུབ་པས་རང་སྐྱ་ཐུབ་པའི་རྫས་ཡོད་
གཞི་མ་གྲུབ་བོ། །གནས་མ་བུ་པས་གཞི་གཞན་ལ་མ་ལྟོས་པར་ཕུང་པོ་དེ་
རང་གི་རང་དབང་གིས་གང་ཟག་ཏུ་གྲུབ་པར་འདོད་པ་དེས་གང་ཟག་རང་
སྐྱ་ཐུབ་པའི་རྫས་ཡོད་དུ་འདོད་པ་ཡིན་ལ། མདོ་སེམས་རང་རྒྱུད་པས་གང་
ཟག་ལྡན་མིན་ཡིན་པས་བཏགས་ཡོད་དང་། གང་ཟག་ཡིན་ན་བཏགས་
ཡོད་ཡིན་པས་མ་ཁྱབ་པར་འདོད་དེ། སེམས་ཙམ་པས་ཀུན་གཞི་གང་ཟག་
ཡིན་ཡང་བཏགས་ཡོད་མ་ཡིན་པར་རྫས་ཡོད་དང་། མདོ་རང་གིས་ཡིད་
ཤེས་དེ་ལྟར་ཡིན་པར་འདོད་པས་དེ་དག་གིས་རྫས་ཡོད་ཀྱི་བདག་ཁས་ལེན་
ཡང་། རང་སྐྱ་ཐུབ་པའི་རྫས་ཡོད་ཀྱི་བདག་ཁས་མི་ལེན་ཏེ། སེམས་ཙམ་
པས་ཀུན་གཞིའི་རྣམ་ཤེས་སུ་གྱུར་པ་ང་དེ་ཡང་གདགས་གཞི་ཀུན་གཞི་ལ་
མ་ལྟོས་པར། རང་ཚུགས་ཐུབ་པའི་ཀུན་གཞིའི་ང་ཡོད་པར་མི་འདོད་པ་
དང་། མདོ་སྡེ་བས་ཡིད་ཤེས་ལ་དེ་ལྟར་མི་འདོད་པའི་ཕྱིར་རོ། །
ས་བཅད་ལྔ་བ། དགག་སྒྲུབ་ཀྱི་རྣམ་
གཞག་བཤད་པ།
དང་པོ། སྒྲུབ་པ་བཤད་པ།
རང་དངོས་སུ་རྟོགས་པའི་བློས་རང་གི་དགག་བྱ་དངོས་སུ་བཅད་ནས་
373



རྟོགས་པར་བྱ་བ་མ་ཡིན་པའི་ཆོས་དེ་སྒྲུབ་པའི་མཚན་ཉིད། མཚན་གཞི་ནི།
བུམ་པ་དང་། ཤེས་པ་དང་། དངོས་པོ་ལྟ་བུ། སྒྲུབ་པ་དང་སྣང་སེལ་གཉིས་
སུ་ཕྱེ་བའི་སྣང་བ་གཉིས་དོན་གཅིག མཚན་ཉིད་ཀྱི་སྒྲ་བཤད་ནི། ཆོས་གང་
ཡིན་ཡང་རང་ཉིད་དངོས་སུ་རྟོགས་པའི་བློ་དེས་རང་གི་གཟུང་བྱའི་ཆོས་་་་་
དེའི་འགལ་ཟླའི་དགག་བྱ་ཞིག་དངོས་སུ་བཅད་ནས་རྟོགས་པར་བྱ་བ་མ་་་་་
ཡིན་ཞིང་ཕར་བསལ་བ་མེད་པར་ཡུལ་དུ་ཚུར་སྒྲུབ་པ་ཁོ་ནའི་སྒོ་ནས་་་་་་་
གཟུང་བར་བྱ་བའི་ཆོས་དེ་སྒྲུབ་པ་ཡིན་ཞེས་པ་སྟེ། དཔེར་ན། བུམ་པ་
དངོས་སུ་རྟོགས་པའི་བློས་དགག་བྱ་གང་ཡང་དངོས་སུ་བཅད་ནས་རྟོགས་
མི་དགོས་པར། བུམ་པ་དེ་རང་གི་གཟུང་བྱ་ཁོ་ནར་བསྒྲུབས་ནས་བཟུང་བ་
ཡིན་པ་ལྟ་བུའོ། །ཡང་ན་རང་དངོས་སུ་རྟོགས་པའི་བློས་རང་གི་དགག་བྱ་
བཅད་པའི་རྣམ་པས་རྟོགས་པར་བྱ་བ་མ་ཡིན་པའི་ཆོས་དེ། སྒྲུབ་པའི་
མཚན་ཉིད་ཅེས་སོ། །སྒྲུབ་པ་དང་དངོས་པོ་གཉིས་དོན་མི་གཅིག་ཀྱང་།
སྒྲུབ་པ་ཡིན་ན་དངོས་པོ་ཡིན་པས་ཁྱབ་སྟེ། རྟག་པ་ཡིན་ན་དགག་པ་ཡིན་
པས་ཁྱབ་པའི་ཕྱིར། དངོས་པོ་ཡིན་ན་སྒྲུབ་པ་ཡིན་པས་མ་ཁྱབ་སྟེ། མི་རྟག་
པ་དང༌། སྒྲ་མི་རྟག་པ་དང་། བུམ་པ་མ་ཡིན་པ་ལས་ལོག་པའི་བུམ་པ་
སོགས་དངོས་པོ་ཡིན་ཡང་། སྒྲུབ་པ་མ་ཡིན་པའི་ཕྱིར། ཟུར་ཕྱི་མ་དེར་ཐལ།
དེ་དག་དགག་པ་ཡིན་པའི་ཕྱིར་ཏེ། མ་ཡིན་དགག་ཡིན་པའི་ཕྱིར་རོ། །ཚད་
མ་རིགས་རྒྱུན་ལས་མི་རྟག་པ་སྒྲུབ་པར་གསུངས་ཤིང་། སྡེ་བདུན་རྒྱུན་ལས།
དངོས་པོ་ཐམས་ཅད་སྒྲུབ་པའི་མཚན་གཞི་དང་ཤེས་བྱ་ལ་སོགས་པའི་རྟག་
374



པ་ཐམས་ཅད་དགག་པའི་མཚན་གཞིར་གསུངས་པ་དང་། རྭ་བ་སྟོད་པ་
རྣམས་ཀྱིས་ཀྱང་། མི་རྟག་པ་ཞེས་པ་དེ་དངོས་མིང་ཡིན་གྱི་མི་ཞེས་པ་
དགག་ཚིག་ཡིན་པར་མི་འདོད་པས། མི་རྟག་པ་དེ་སྒྲུབ་པ་ཡིན་པར་
གསུངས། ཀུན་མཁྱེན་བླ་མ་ཡབ་སྲས་ཀྱིས་མི་རྟག་པ་དགག་པར་གསུངས་
པ་སོགས་བཞེད་ཚུལ་མི་འདྲ་བ་དུ་མ་ཡོད་ཀྱང་། འདིར་ཀུན་མཁྱེན་གྱི་རྗེས་
འབྲངས་ཏེ་བཤད་པ་ཡིན་ནོ། །
གཉིས་པ། དགག་པ་བཤད་པ།
རང་དངོས་སུ་རྟོགས་པའི་བློས་རང་གི་དགག་བྱ་དངོས་སུ་བཅད་ནས་
རྟོགས་དགོས་པའི་ཆོས་དེ། དགག་པའི་མཚན་ཉིད། དགག་པ་དང་།
གཞན་སེལ་དང་། ལྡོག་པ་རྣམས་དོན་གཅིག མཚན་གཞི་ནི། བུམ་པ་མ་
ཡིན་པ་ལས་ལོག་པ་དང་། བུམ་པའི་དོན་སྤྱི་དང་། ཆོས་ཉིད་དང་། གང་
ཟག་གི་བདག་མེད་དང་། ནམ་མཁའ་དང་། ཡོད་པ་ལྟ་བུ་ཡིན་ཏེ། དེ་དག་
ལ་དགག་པ་ཞེས་བརྗོད་པའི་རྒྱུ་མཚན་ཡོད་དེ། དང་པོ་བུམ་པ་མ་ཡིན་པ་
ལས་ལོག་པ་དེ། རང་དངོས་སུ་རྟོགས་པའི་བློས་རང་གི་དགག་བྱ་བུམ་པ་མ་
ཡིན་པ་དེ་བློ་ངོར་དངོས་སུ་བཅད་ནས་བུམ་པ་མ་ཡིན་པ་ལས་ལོག་པ་དེ་
རྟོགས་དགོས་པ་དང་། གཉིས་པ་བུམ་པའི་དོན་སྤྱི་ནི། རྟོག་ངོར་བུམ་པ་མ་
ཡིན་པ་ལས་ལོག་པར་སྣང་བ་དེ་ཡིན་ལ། དེ་ནི་རང་གི་ངོ་བོ་རྟོགས་པའི་
བློས་དེའི་དགག་བྱ་བུམ་པ་དང་རང་མཚན་གྱིས་གྲུབ་པ་དངོས་སུ་བཅད་་་་
375



ནས། བུམ་པ་མ་ཡིན་པ་ལས་ལོག་པར་སྣང་བ་དེ་དོན་སྤྱི་ཡིན་པར་རྟོགས་
དགོས་པ་དང་། གསུམ་པ་ཆོས་ཉིད་ནི། རང་དངོས་སུ་རྟོགས་པའི་བློ་དེས་
རང་གི་དགག་བྱ་ཆོས་རྣམས་རང་སྐྱ་ཐུབ་པའི་རྫས་ཡོད་དེ་བློ་ངོར་དངོས་
སུ་བཅད་ནས་ཆོས་ཉིད་དེ་རྟོགས་དགོས་པ་དང་། བཞི་བ་གང་ཟག་གི་
བདག་མེད་ནི། རང་དངོས་སུ་རྟོགས་པའི་བློ་དེས་རང་གི་དགག་བྱ་གང་
ཟག་གི་བདག་དེ་བློ་ངོར་དངོས་སུ་བཅད་ནས་གང་ཟག་གི་བདག་མེད་པ་
དེ་རྟོགས་དགོས་པ་དང་། ལྔ་བ་ནམ་མཁའ་ནི། རང་དངོས་སུ་རྟོགས་པའི་
བློ་དེས་རང་གི་དགག་བྱ་ཐོགས་རེག་དེ་བློ་དེའི་ངོར་དངོསཾ་སུ་བཅད་ནས་་་
ནམ་མཁའ་དེ་རྟོགས་དགོས་པ་དང་། དྲུག་པ་ཡོད་པ་ནི། རང་དངོས་སུ་
རྟོགས་པའི་བློ་དེས་རང་གི་དགག་བྱ་མཚན་ཉིད་ཀྱིས་གྲུབ་པ་དེ་བློ་དེའི་་་་་
ངོར་དངོས་སུ་བཅད་ནས་ཡོད་པ་དེ་རྟོགས་དགོས་པས་དེ་ལྟར་བརྗོད་པའི་
ཕྱིར་རོ། །དེ་ལ་རང་གི་དགག་བྱ་དངོས་སུ་བཅད་པ་ཞེས་པ་ནི། བུམ་པ་
འཛིན་པའི་བློས་ཀྱང་བུམ་པ་རང་གི་དགག་བྱ་བུམ་པ་མ་ཡིན་པ་བཅད་པ་
ཡིན་ཡང་། དེ་ཤུགས་ལ་བཅད་པ་ཡིན་གྱི་དངོས་སུ་བཅད་ནས་རྟོགས་པ་མ་
ཡིན་པས་བུམ་པ་དགག་པར་མི་འགྱུར་རོ། །དགག་པ་ནི་དེ་ལྟ་བུ་མ་ཡིན་
པར། དཔེར་ན། བུམ་པ་མི་རྟག་པ་དངོས་སུ་རྟོགས་པའི་བློ་དེས། རང་གི་
ངོར་དགག་བྱ་བུམ་པ་རྟག་པ་དངོས་སུ་བཅད་ནས་རྟག་པ་དང་རྟག་པ་་་་
བཅད་པའི་ཆའམ་རྟག་པའི་བཅད་ལྡོག་གི་རྣམ་པ་ཤར་བའི་སྒོ་ནས་བུམ་པ་
མི་རྟག་པ་བཟུང་བ་ལྟ་བུ། དགག་པ་ཡིན་ན་རང་དངོས་སུ་རྟོགས་པའི་བློ་
376



དེས་དགག་པ་དེའི་དགག་བྱ་དངོས་སུ་བཅད་ནས་རྟོགས་པར་བྱ་བའི་ཆོས་
ཤིག་ཡིན་དགོས་ཀྱི། དེ་འདྲ་མ་ཡིན་པ་དགག་པའི་ཆོས་མ་ཡིན་ནོ། །དགག་
པ་རྣམས་རང་རྟོགས་པའི་བློ་དེ་ཚུལ་བཞིན་དུ་རྟོགས་པའི་བློ་ལ་གོ་དགོས་
ཏེ། དཔེར་ན། མི་རྟག་པ་རྟོགས་པའི་བློ་ཞེས་པ། མི་རྟག་པ་དེ་ཉིད་ཚུལ་
བཞིན་དུ་ཤེས་པའི་བློ་ལ་གོ་དགོས་ཀྱི། མི་རྟག་པའི་དོན་མ་ཤེས་པར་མིང་
ཙམ་ལ་བརྟེན་ནས་མི་རྟག་པའོ་སྙམ་དུ་འཛིན་པའི་བློ་ལྟ་བུ་ནི་མ་ཡིན་ཏེ།
དེའི་ངོར་ནི་མི་རྟག་པའི་དགག་བྱ་བཅད་ལྡོག་མི་སྣང་བས་ན་བློ་དེས་མི་་་་
རྟག་པ་འཛིན་པ་ན་མི་རྟག་པའི་དགག་བྱ་ཕར་བསལ་བ་མི་སྣང་བར་ཚུར་
ཡུལ་དུ་སྒྲུབ་པ་ཁོ་ནར་སྣང་ཕྱིར། དེ་ལ་མི་རྟག་པ་དེ་སྒྲུབ་པ་རང་དབང་
བའི་ཚུལ་དུ་འཆར་བ་ཡིན། བློ་དེ་ནི་མི་རྟག་པ་བཟུང་བ་ཙམ་ཡིན་གྱི།
རྟོགས་པ་མ་ཡིན་ཏེ། མི་རྟག་པའི་རྣམ་པ་མ་ཤར་བས་དེའི་རྣམ་པར་མ་
སྐྱེས་པའི་ཕྱིར་རོ། །འོན་ཀྱང་མ་རྟོགས་པའི་བློ་དེ་རྣམ་མེད་ཀྱི་ཤེས་པ་ཡིན་
མི་དགོས་ཏེ། ཡུལ་དེའི་རྣམ་པ་དེ་མ་ཤར་ཡང་། ཡུལ་དེ་ཇི་ལྟ་བུ་ཞིག་ཡིན་
པར་བཟུང་བ་ལྟར་གྱི་སྤྱི་ཞིག་ཤར་བ་ཡོད་ལ། སྤྱི་ཤར་བ་དེ་དང་འདྲ་བའི་
རྣམ་ལྡན་དུ་སྐྱེས་པའི་ཕྱིར་རོ། །དེས་ན་དགག་སྒྲུབ་གཉིས་ནི། རང་རང་
དངོས་སུ་རྟོགས་པའི་བློའི་སྒོ་ནས་སོ་སོར་འཇོག་དགོས་ཀྱི་བློ་གང་ཡང་རུང་
བ་ཞིག་གིས་མི་རུང་ངོ༌། །
(གཉིས་པ）དབྱེ་བ་བཤད་པ།
（གཅིག） མ་ཡིན་དགག་བཤད་པ།
377



དགག་པ་གང་ཞིག རང་དངོས་སུ་རྟོགས་པའི་བློས་རང་གི་དགག་བྱ་
དངོས་སུ་བཀག་ཤུལ་དུ་ཆོས་གཞན་མ་ཡིན་དགག་དང་སྒྲུབ་པ་གང་རུང་་་་་
འཕེན་པ་དེ། མ་ཡིན་དགག་གི་མཚན་ཉིད། མ་ཡིན་དགག་དང་མ་ཡིན་
དགག་གི་གཞན་སེལ་དོན་གཅིག མཚན་གཞི་ནི། བུམ་པ་མ་ཡིན་པ་ལས་
ལོག་པ་དང་། ལྷས་སྦྱིན་ཚོན་པོ་ཉིན་པར་ཟས་མི་ཟ་བ་དང་། བུམ་པ་མ་
ཡིན་པ་ལས་ལོག་པའི་བུམ་པ་དང་། གང་ཟག་གི་བདག་མེད་ཡོད་པ་ལྟ་བུ་
ཡིན་ཏེ། དང་པོ་བུམ་པ་མ་ཡིན་པ་ལས་ལོག་པ་ནི། རང་དངོས་སུ་རྟོགས་
པའི་བློས་རང་གི་དགག་བྱ་བུམ་པ་མ་ཡིན་པ་དེ་དངོས་སུ་བཅད་ནས་བུམ་
པ་མ་ཡིན་པ་ལས་ལོག་པ་རང་ཉིད་དངོས་སུ་རྟོགས་དགོས་པ་ན། དེ་དགག་
པ་ཡིན་པ་གང་ཞིག དེ་ནི་རང་དངོས་སུ་རྟོགས་པའི་བློ་དེས་བུམ་པ་མ་ཡིན་
པ་ལས་ལོག་པ་རང་གི་དགག་བྱ་བུམ་པ་མ་ཡིན་པ་དངོས་སུ་བཀག་པའི་་་་
ཤུལ་དུ་དགག་བྱ་བཀག་ཙམ་དེ་ལས་གཞན་པའི་བུམ་པ་མ་ཡིན་པ་ལས་་་་་
ལོག་པའི་མ་ཡིན་དགག་དེ་དངོས་སུ་འཕེན་པ་སྟེ་རྟོགས་པའི་རྒྱུ་མཚན་གྱིས་
བུམ་པ་མ་ཡིན་པ་ལས་ལོག་པ་དེ་མ་ཡིན་དགག་ཏུ་གྱུར་པ་ཡིན་ནོ། །གཉིས་
པ་ལྷས་སྦྱིན་ཚོན་པོ་ཉིན་པར་ཟས་མི་ཟ་བ་ནི། རང་དངོས་སུ་རྟོགས་པའི་
བློས་རང་གི་དགག་བྱ་ཉིན་པར་ཟས་ཟ་བ་དངོས་སུ་བཀག་ནས། དེའི་ཤུལ་
དུ་བཀག་ཙམ་དེ་ལས་ཆོས་གཞན་མཚན་མོར་ཟས་ཟ་བ་འཕེན་པ་སྟེ་རྟོགས་
པ་ཡིན་ལ། དེ་ཡང་ཚོན་པོ་ཞེས་པའི་ཚིག་གིས། མཚན་མོར་ཟས་ཟ་བ་
ཤུགས་ལ་འཕངས་པ་ཡིན་པས། དེ་དངོས་སུ་རྟོགས་པའི་བློས་ཀྱང་མཚན་
378



མོར་ཟས་ཟ་བ་ཤུགས་ལ་རྟོགས་པའི་རྒྱུ་མཚན་གྱིས་ལྷས་སྦྱིན་ཚོན་པོ་ཉིན་་་་་
པར་ཟས་མི་ཟ་བ་དེ་མ་ཡིན་དགག་ཡིན་ནོ། །གསུམ་པ་བུམ་པ་མ་ཡིན་པ་
ལས་ལོག་པའི་བུམ་པ་ནི། རང་དངོས་སུ་རྟོགས་པའི་བློས་རང་གི་དགག་བྱ་
བུམ་པ་མ་ཡིན་པ་དེ་བློ་ངོར་དངོས་སུ་བཅད་པའམ་བཀག་པའི་ཤུལ་དུ་་་་་
བུམ་པ་མ་ཡིན་པ་ལས་ལོག་པའི་བུམ་པ་འཕེན་པའམ་རྟོགས་པ་ཡིན་ལ།
བུམ་པ་མ་ཡིན་པ་ལས་ལོག་པའི་བུམ་པ་རྟོགས་པའི་རང་དུས་སུ་བུམ་པ་་་་་
ཡང་དངོས་སུ་རྟོགས་པ་ཡིན་པས། བློ་དེས་མ་ཡིན་དགག་ཅིག་དང་སྒྲུབ་པ་
ཞིག་ཀྱང་འཕེན་པ་ཡིན་ཟེར་དགོས་ཏེ། བློ་དེས་དགག་བྱ་བུམ་པ་མ་ཡིན་པ་
དེ་དངོས་སུ་བཀག་པའི་ཤུལ་དུ་འཕེན་པའི་ཆོས་གཞན་བུམ་པ་མ་ཡིན་པ་་་
ལས་ལོག་པ་དེ་མ་ཡིན་དགག་ཡིན་ཞིང་བུམ་པ་དེ་སྒྲུབ་པ་ཡིན་པའི་ཕྱིར་
རོ། །བཞི་བ་གང་ཟག་གི་བདག་མེད་ཡོད་པ་ནི། རང་དངོས་སུ་རྟོགས་པའི་
བློ་དེས་རང་གི་དགག་བྱ་གང་ཟག་གི་བདག་དང་། གང་ཟག་གི་བདག་མེད་
མེད་པ་གཉིས་བཀག་ཤུལ་དུ་གང་ཟག་གི་བདག་མེད་ཡོད་པ་དངོས་སུ་་་་་
འཕེན་པ་སྟེ་རྟོགས་པས་ན། གང་ཟག་གི་བདག་མེད་ཡོད་པ་དེ་རང་དངོས་
སུ་རྟོགས་པའི་བློས་རང་གི་དགག་བྱ་བཀག་ཤུལ་དུ་མ་ཡིན་དགག་དངོས་སུ་
འཕེན་པའི་མ་ཡིན་དགག་ཡིན་ནོ། །དེ་བཞིན་དུ་གཟུགས་མ་ཡིན་པ་ལས་
ལོག་པ་དང༌། ཀ་བ་མ་ཡིན་པ་ལས་ལོག་པ་ལ་སོགས་པའི་སྒྲུབ་པའི་དངོས་
པོ་ལ་སྦྱར་བ་དང་། བུམ་པའི་ལྡོག་པ་དང་། ཀ་བའི་ལྡོག་པ་ལ་སྦྱར་བ་
རྣམས་ནི། རང་རྟོགས་པའི་བློས་མ་ཡིན་དགག་དངོས་སུ་འཕེན་པའི་མ་
373



ཡིན་དགག་དང་། བུམ་པ་མ་ཡིན་པ་ལས་ལོག་པའི་བུམ་པ་དང་། རྟག་
དངོས་གཉིས་ཀྱིས་སྟོང་བའི་བུམ་པ་དང་། རྟག་པས་སྟོང་པའི་བུམ་པ།
ཆུང་བ་མ་ཡིན་པའི་བུམ་པ། མ་ཆག་པའི་བུམ་པ་ཞེས་སོགས་སྒྲུབ་པའི་
དངོས་པོ་རྣམས་ལ་སྦྱར་བ་དང་། བུམ་པས་དག་པའི་ས་ཕྱོགས་དང་། བུམ་
པའི་དགག་གཞིར་གྱུར་པའི་དངོས་པོ་སོགས་ནི། རང་དངོས་སུ་རྟོགས་པའི་
བློས་སྒྲུབ་པ་དང་མ་ཡིན་དགག་གཉིས་ཀ་དངོས་སུ་འཕེན་པའི་མ་ཡིན་་་་་་་
དགག་དང༌། མི་རྟག་པ་མ་ཡིན་པ་ལས་ལོག་པ་དང་། བུམ་པ་མི་རྟག་པ་མ་
ཡིན་པ་ལས་ལོག་པ་ལྟ་བུ་དངོས་པོ་རྣམས་ལ་སྦྱར་བའི་དགག་པ་དང་།
ཤེས་བྱ་མ་ཡིན་པ་ལས་ལོག་པ་ལྟ་བུ་རྟག་པ་ལ་སྦྱར་བའི་མ་ཡིན་དགག་་་་་་
རྣམས་ཀྱང་། རང་དངོས་སུ་རྟོགས་པའི་བློས་མ་ཡིན་དགག་དངོས་སུ་
འཕེན་པའི་མ་ཡིན་དགག་དང༌། ཤེས་བྱ་དང་། ཡོད་པ་སོགས་ནི་རང་
དངོས་སུ་རྟོགས་པའི་བློས་མ་ཡིན་དགག་དངོས་སུ་འཕེན་པའི་མ་ཡིན་་་་་་་
དགག་ཡིན་ནོ། །ཤེས་བྱ་དང་། ཡོད་པ་དང་། བུམ་པའི་ལྡོག་པ་ལྟ་བུའི་རྟག་
པ་རྣམས་མ་ཡིན་དགག་ལ་འཇོག་པའི་རྒྱུ་མཚན་ནི། ཤེས་བྱ་ཡིན་ན་རྟག་པ་
ཡིན་པས་མ་ཁྱབ་པས་ན། ཤེས་བྱ་རྟག་པར་འཇོག་པ་ནི། སྤྱིར་ཤེས་བྱ་དེ་
རྟོག་ངོར་སྣང་དགོས་ཀྱི་མངོན་སུམ་ལ་སྣང་མི་ནུས་པས་རྟོག་ངོར་ཤེས་བྱ་་་་
སྣང་བའི་ཆ་དེ་ཡིན་ཞིང་། དེ་ནི་རང་མཚན་གྱིས་མ་གྲུབ་པའི་བཏགས་ཙམ་
ཡིན་ལ། དེ་འདྲའི་ཤེས་བྱ་དེ་ཚུལ་བཞིན་དུ་རྟོགས་པ་ལ་རང་རྟོགས་པའི་བློ་
དེས་རང་གི་ངོར་རང་མཚན་གྱིས་གྲུབ་པ་དེ་དངོས་སུ་བཅད་ནས་བཏགས་
380



ཙམ་པ་དེ་ཉིད་ཤེས་བྱ་ཡིན་པར་འཛིན་དགོས་ཀྱི། དེ་ལྟར་མ་རྟོགས་ན།
རྟག་པར་གྱུར་པའི་ཤེས་བྱ་སྤྱི་དེ་མ་རྟོགས་པ་ཡིན་ནོ། །བུམ་པའི་དོན་སྤྱི་
དང་། བུམ་པའི་ལྡོག་པ་དང་། བུམ་པ་དང་གཅིག་ལ་སོགས་པ་ཡང་རང་
དངོས་སུ་རྟོགས་པའི་བློ་དེས་དེ་དག་རང་མཚན་གྱིས་གྲུབ་པ་སོགས་དངོས་
སུ་བཅད་ནས་རྟོགས་དགོས་པས་ན། དེ་དག་དགག་པ་ཡིན་པ་དང་། དེ་
དག་ནི་དགག་བྱ་རང་མཚན་གྱིས་གྲུབ་པའི་ཆ་ཙམ་ལ་བཞག་པའི་ཆོས་མ་་་
ཡིན་པར་བཅད་ཤུལ་དུ་བཅད་ཙམ་ལས་གཞན་པའི་ཆོས་ཤིག་སླར་སྒྲུབ་་་་་
པའམ་འཕངས་པ་ཡིན་པའི་སྟབས་ཀྱིས་མ་ཡིན་དགག་ཏུ་བཞག་པ་ཡིན་
ནོ། །སྤྱིར་བཤད་ན་ཆོས་གང་ཡིན་ཡང་རང་རྟོགས་པའི་བློས་རང་གི་དགག་
བྱ་དགག་ཙམ་དུ་མི་འཛིན་པར། བཀག་ཤུལ་དུ་བཀག་ཙམ་ལས་གཞན་
པའི་ཆོས་ཤིག་འཛིན་པ་ནི་མ་ཡིན་དགག་ཡིན་ཏེ། རྟག་པ་རྣམས་རང་
མཚན་གྱིས་གྲུབ་པ་བཅད་ཙམ་གྱི་ཆ་ལ་བྱེད་པ་མ་ཡིན་པར། རང་མཚན་
གྱིས་གྲུབ་པ་བཅད་གཞིའི་རྟག་པ་ལ་བྱེད་པ་ཡིན་ཞིང་། བུམ་པ་མི་རྟག་པ་
ལྟ་བུ་ཡང་བུམ་པའི་སྟེང་གི་རྟག་པ་བཅད་ཙམ་གྱི་ཆ་ལ་བཞག་པ་མ་ཡིན་་་་་
པར། རྟག་པ་བཅད་པའི་གཞིའི་བུམ་པ་སྐད་ཅིག་དང་པོ་སོགས་རང་དུས་
སྐད་ཅིག་གཉིས་པར་མི་སྡོད་པའི་ཆ་ལ་འཇོག་པ་ཡིན་པས། རང་གི་དགག་
བྱ་བཅད་ཙམ་ལ་བཞག་པ་མ་ཡིན་པར་དགག་བྱ་བཅད་གཞི་ལ་བཞག་པའི་
དགག་པ་ཐམས་ཅད་མ་ཡིན་དགག་ཡིན་པར་ཤེས་པར་བྱའོ། །
མ་ཡིན་དགག་ལ་དབྱེ་ན། རང་ཞེས་བརྗོད་པའི་སྒྲས་རང་གི་དགག་བྱ་
381



ཚིག་ཟིན་ལ་དངོས་སུ་བཀག་པའི་ཤུལ་དུ་ཆོས་གཞན་མ་ཡིན་དགག་དང་་་་
སྒྲུབ་པ་གང་རུང་ལ་དངོས་སུ་འཕེན་པའི་མ་ཡིན་དགག་དང་། དེ་འདྲའི་
ཤུགས་ལ་འཕེན་པའི་མ་ཡིན་དགག་དང་། དེ་འདྲའི་དངོས་ཤུགས་གཉིས་
ཀ་ལ་འཕེན་པའི་མ་ཡིན་དགག་དང་། དེ་འདྲའི་སྐབས་ཐོབ་ཀྱིས་འཕེན་
པའི་མ་ཡིན་དགག་དང་བཞི་ཡོད་དོ། །
(1) རང་ཞེས་བརྗོད་པའི་སྒྲས་རང་གི་ད་གག་བྱ་ཚིག་ཟིན་ལ་དངོས་
སུ་བཀག་ནས་ཆོས་གཞན་མ་ཡིན་དགག་དང་སྒྲུབ་པ་གང་རུང་དངོས་སུ་་་
འཕེན་པའི་མ་ཡིན་དགག་གཞག་ཏུ་ཡོད་དེ། བུམ་པ་གང་ཟག་གི་བདག་
མེད་ཡོད་པ་དེ་དེ་ཡིན་པའི་ཕྱིར། བུམ་པ་གང་ཟག་གི་བདག་མེད་ཡོད་པ་
ཆོས་ཅན། ཁྱོད་ཅེས་པའི་སྒྲས་ཁྱོད་ཀྱི་དགག་བྱ་ཚིག་ཟིན་ལ་དངོས་སུ་
བཀག་ནས་ཆོས་གཞན་མ་ཡིན་དགག་དང་སྒྲུབ་པ་གང་རུང་དངོས་སུ་་་་་་
འཕེན་པ་ཡིན་ཏེ། བུམ་པ་གང་ཟག་གི་བདག་མེད་ཡོད་པ་ཞེས་པའི་སྒྲ་དེས།
བུམ་པ་གང་ཟག་གི་བདག་ཚིག་ཟིན་ལ་དངོས་སུ་བཀག་ནས། བུམ་པ་གང་
ཟག་གི་བདག་མེད་ཡོད་པ་དངོས་སུ་འཕེན་པ་གང་ཞིག བུམ་པ་གང་ཟག་
གི་བདག་མེད་ཡོད་པ་མ་ཡིན་དགག་ཡིན་པའི་ཕྱིར།
(2) དེ་འདྲའི་ཤུགས་ལ་འཕེན་པའི་མ་ཡིན་དགག་གཞག་ཏུ་ཡོད་དེ།
ལྷས་སྦྱིན་ཚོན་པོ་ཉིན་པར་ཟས་མི་ཟ་བ་དེ་དེ་ཡིན་པའི་ཕྱིར། ལྷས་སྦྱིན་
ཚོན་པོ་ཉིན་པར་ཟས་མི་ཟ་བ་ཆོས་ཅན། ཁྱོད་ཅེས་པའི་སྒྲས་ཁྱོད་ཀྱི་དགག་
བྱ་ཚིག་ཟིན་ལ་དངོས་སུ་བཀག་ནས་ཆོས་གཞན་མ་ཡིན་དགག་དང་སྒྲུབ་པ་
382



གང་རུང་ཤུགས་ལ་འཕེན་པ་ཡིན་ཏེ། ཚོན་པོ་ཞེས་པས་ཟས་ཟ་བར་གྲུབ་ལ།
ཟ་དུས་ལ་ཉིན་མཚན་གཉིས་སུ་ངེས་པས་ཉིན་པར་ཟས་མི་ཟ་བ་ཞེས་པའི་
ཚིག་ཟུར་གྱིས་མི་ཞེས་པ་དེས་ཉིན་པར་ཟས་ཟ་བ་བཀག་ཤུལ་དུ་ཆོས་་་་་་་
གཞན་མཚན་མོར་ཟ་བ་དོན་གྱིས་བསྟན་པ་སྟེ་ཤུགས་ལ་བསྟན་པའི་ཕྱིར། །
(3) དེ་འདྲའི་དངོས་ཤུགས་གཉིས་ཀ་ལ་འཕེན་པའི་མ་ཡིན་དགག་
གཞག་ཏུ་ཡོད་དེ། ལྷས་སྦྱིན་ཚོན་པོ་ཉིན་པར་ཟས་མི་ཟ་བ་ལུས་རིད་པ་མ་
ཡིན་པ་ཡོད་པ་དེ་དེ་ཡིན་པའི་ཕྱིར། དེ་ཆོས་ཅན། ཁྱོད་ཅེས་བརྗོད་པའི་
སྒྲས་རང་གི་དགག་བྱ་བཀག་ཤུལ་དུ་ཆོས་གཞན་མ་ཡིན་དགག་དང་སྒྲུབ་པ་
གང་རུང་དངོས་ཤུགས་གཉིས་ཀ་ལ་འཕེན་པ་ཡིན་ཏེ། ལྷས་སྦྱིན་ཚོན་པོ་
ཉིན་པར་ཟས་མི་ཟ་བ་ལུས་རིད་པ་མ་ཡིན་པ་ཡོད་པ་ཞེས་པའི་སྒྲ་དེས་ལྷས་
སྦྱིན་ཚོན་པོ་ཉིན་པར་ཟས་ཟ་བ་དངོས་སུ་བཀག་ནས་ཆོས་གཞན་མཚན་་་་་
མོར་ཟས་ཟ་བ་ཤུགས་ལ་འཕེན་པ་དང་། ལུས་རིད་པ་མ་ཡིན་པ་ཡོད་པ་
དངོས་སུ་འཕེན་པ་གང་ཞིག དེ་གཉིས་མ་ཡིན་དགག་ཡིན་པའི་ཕྱིར། །
(4) དེ་འདྲའི་སྐབས་ཐོབ་ཀྱིས་འཕེན་པའི་མ་ཡིན་དགག་གཞག་ཏུ་
ཡོད་དེ། དོན་ལ་རྒྱལ་རིགས་ཡིན་ཞིང་རྒྱལ་རིགས་དང་བྲམ་ཟེའི་རིགས་
གང་རུང་དུ་ངེས་ཀྱང་། གང་ཡིན་ཆ་མ་ཕྱེད་ཀྱི་སྐབས་སུ་རྒྱལ་རིགས་ཡིན་
པ་སྟོན་འདོད་ནས། བྲམ་ཟེ་མ་ཡིན་ནོ་ཞེས་པ་དེ་དེ་ཡིན་པའི་ཕྱིར། དེར་
ཐལ། དེ་ལྟར་བརྗོད་པའི་སྒྲ་དེས་བྲམ་ཟེ་ཡིན་པ་དངོས་སུ་བཀག་ནས།
རྒྱལ་རིགས་ཡིན་པ་ཤུགས་ལ་སྐབས་ཐོབ་ཀྱིས་འཕངས་པ་ཡིན་པའི་ཕྱིར་ཏེ།
383



དེ་འདྲའི་སྐབས་སུ་རྒྱལ་རིགས་དེ་ལ་བྲམ་ཟེ་མ་ཡིན་ཞེས་པའི་སྒྲ་དེས་རྒྱལ་
རིགས་ཡིན་པ་ཤུགས་ལ་སྟོན་ནུས་པ་ཡིན་གྱི། གང་ཟག་དེ་རྒྱལ་རིགས་དང་
དམངས་རིགས་བྲམ་ཟེ་གང་རུང་དུ་མ་ངེས་པའི་སྐབས་དེར་ཚིག་དེས་བྲམ་
ཟེ་མ་ཡིན་ཞེས་པ་ཙམ་གྱིས་རྒྱལ་རིགས་ཡིན་པ་འཕེན་མི་ནུས་པའི་ཕྱིར་
རོ། །སྟོན་ཚུལ་བཞི་བོ་གང་རུང་དུ་སྟོན་པའི་དགག་སྒྲ་ཡིན་ན། མ་ཡིན་
དགག་གི་དགག་སྒྲ་ཡིན་པས་ཁྱབ་པའོ། །བློས་འཕངས་པ་ནི་བློ་དེས་དངོས་
ཤུགས་གང་རུང་དུ་རྟོགས་པ་ལ་བྱ་ཞིང་། སྒྲས་འཕངས་པ་ནི་དོན་སྟོན་པ་
ལ་གོ་དགོས་ཏེ། དངོས་སུ་སྟོན་པ་ལ་དངོས་སུ་འཕངས་པ་དང་། ཤུགས་ལ་
སྟོན་པ་ལ་ཤུགས་ལ་འཕངས་པ་ཞེས་པའོ། །
གོང་གི་དབྱེ་བ་དེ་དག་ནི། རང་གི་དངོས་མིང་ལ་དགག་སྒྲ་སྦྱར་
དགོས་པའི་མ་ཡིན་དགག་གི་དབང་དུ་བྱས་པ་ཡིན་གྱི། མ་ཡིན་དགག་ཡིན་
ན་རང་གི་དངོས་མིང་ལ་དགག་ཚིག་ཡོད་པས་མ་ཁྱབ་སྟེ། ཡོད་པ་དང༌།
བུམ་པའི་ལྡོག་པ་སོགས་མ་ཡིན་དགག་ཡིན་ཡང་རང་གི་དངོས་མིང་ལ་་་་་་
དགག་ཚིག་མེད་པའི་ཕྱིར། ཡོད་པ་སོགས་རང་བརྗོད་པའི་སྒྲས་དགག་བྱ་
བཀག་ཤུལ་དུ་མི་འཕེན་ཡང་། རང་དངོས་སུ་རྟོགས་པའི་བློས་རང་གི་
དགག་བྱ་བཀག་ཤུལ་དུ་ཆོས་གཞན་མ་ཡིན་དགག་དང་སྒྲུབ་པ་གང་རུང་་་་་
འཕེན་པའི་ཕྱིར། ཡིན་ན་ཡང་། དངོས་པོར་གྱུར་པའི་མ་ཡིན་དགག་ཡིན་
ན་རང་གི་དངོས་མིང་ལ་དགག་སྒྲ་ཡོད་པས་ཁྱབ་སྟེ། བུམ་པ་མི་རྟག་པ་
དང༌། བུམ་པ་མ་ཡིན་པ་ལས་ལོག་པའི་བུམ་པ་དང་། བུམ་པས་དག་པའི་
384



ས་ཕྱོགས་ལ་སོགས་པ་ལྟ་བུའོ། །དངོས་པོ་ཡིན་ན་རང་གི་དངོས་མིང་ལ་མི་
དང་། མ་ཡིན་པ་དང་། མེད་པ་དང་། དག་པ་སོགས་དགག་སྒྲ་ཡོད་པ་ཅན་
གྱི་དངོས་པོ་ཐམས་ཅད་མ་ཡིན་དགག་ཡིན་ལ། རང་གི་དངོས་མིང་ལ་
དགག་སྒྲ་མེད་པའི་བུམ་པ་དང་། ཤེས་པ་དང་། དངོས་པོ་དང་། དོན་བྱེད་
ནུས་པ་དང་། གཟུགས་སྒྲ་སོགས་གང་ཡང་སྒྲུབ་པ་ཡིན་གྱི་དགག་པ་མ་ཡིན་
པའི་ཕྱིར་རོ། །རང་གི་དངོས་མིང་ལ་དགག་སྒྲ་མེད་པའི་དངོས་པོ་ཐམས་
ཅད་ལ་རང་དངོས་སུ་རྟོགས་པའི་བློས་རང་གི་དགག་བྱ་དངོས་སུ་བཅད་་་་
ནས་རྟོགས་པར་བྱ་བ་མ་ཡིན་པས་ཁྱབ་པའི་ཕྱིར་རོ། །དེས་ན་རང་གི་
དངོས་མིང་ལ་དགག་སྒྲ་ཡོད་པའི་དངོས་པོ་ཡིན་ན་དགག་པ་ཡིན་པས་ཁྱབ།
རང་གི་དངོས་མིང་ལ་དགག་སྒྲ་མེད་པའི་དངོས་པོ་ཡིན་ན་སྒྲུབ་པ་ཡིན་་་་་་
པས་ཁྱབ་བོ། །
(གཉིས） མེད་དགག་བཤད་པ།
རང་དངོས་སུ་རྟོགས་པའི་བློས་རང་གི་དགག་བྱ་དངོས་སུ་བཀག་ཤུལ་
དུ་ཆོས་གཞན་མ་ཡིན་དགག་དང་སྒྲུབ་པ་གང་རུང་མི་འཕེན་པའི་དགག་པ་
དེ། མེད་དགག་གི་མཚན་ཉིད། མེད་དགག་དང་། མེད་དགག་གི་གཞན་
སེལ་དོན་གཅིག མཚན་གཞི་ནི། གང་ཟག་གི་བདག་མེད་དང་། གང་ཟག་
གི་བདག་ཡོད་པ་མ་ཡིན་པ་དང་། ཆོས་ཉིད་དང་། ནམ་མཁའ་དང་། རི་
བོང་རྭ་མེད་པ་དང་། སྒྲ་རྟག་པ་མེད་པ་དང་། བུམ་པ་རྟག་པས་སྟོང་བ་
སོགས་ལྟ་བུའོ། །མཚན་ཉིད་ཀྱི་སྒྲ་བཤད་ནི། མེད་དགག་ནི་རང་དངོས་སུ་
385



རྟོགས་པའི་བློ་དེས་མེད་དགག་རང་གི་དགག་བྱ་དེ་བཅད་ཙམ་མམ་བཀག་
ཙམ་དང་མེད་ཙམ་གྱི་ཆ་དེ་རྟོགས་ཀྱི་དེ་ལས་གཞན་པའི་སྒྲུབ་པ་དང་། མ་
ཡིན་དགག་གི་ཆོས་གཉིས་པོ་གང་ཡང་དངོས་ཤུགས་གང་དུའང་མི་རྟོགས་
པའི་དགག་པ་དེ་ཡིན་ཞེས་པའོ། །མདོར་ན། དགག་བྱ་ཡོད་མེད་གང་ཡིན་
ཡང་དགག་བྱ་དེ་བཅད་ཙམ་གྱི་ཆ་ལ་བཞག་པའི་ཆོས་ཐམས་ཅད་མེད་་་་་་་
དགག་ཡིན་ནོ། །གང་ཟག་གི་བདག་ཡོད་པ་མ་ཡིན་པ་ཆོས་ཅན། མེད་
དགག་ཡིན་ཏེ། དེ་གང་ཟག་གི་བདག་མེད་པའི་ཆ་ཙམ་ལ་འཇོག་པ་ཡིན་གྱི།
དེ་དངོས་སུ་རྟོགས་པའི་བློས་སྒྲུབ་པ་དང་མ་ཡིན་དགག་གང་ཡང་མི་འཕེན་
པའི་ཕྱིར་རོ། །བུམ་པའི་ལྡོག་པ་མ་ཡིན་པ་ལས་ལོག་པ་ལྟ་བུ་ནི་མེད་དགག་
མ་ཡིན་ཏེ། དེ་ནི་བུམ་པའི་ལྡོག་པ་དེ་རང་མ་ཡིན་པ་ལས་ལོག་པ་ཡིན་པ་དེ་
ཡིན་ལ། དེ་ནི་མ་ཡིན་དགག་ཡིན་གྱི་དགག་བྱ་བཅད་ཙམ་ལ་བཞག་པ་མ་
ཡིན་པའི་ཕྱིར། དེ་རང་གི་དགག་བྱ་བུམ་པའི་ལྡོག་པ་མ་ཡིན་པའི་ཆོས་
རྣམས་ལས་ཚུར་ལོག་པ་ཡིན་པ་དེ་ལ་བྱེད་པ་ཡིན་པའི་ཕྱིར་རོ། །
མེད་དགག་ལ་དབྱེ་ན་རང་གི་དགག་བྱ་ཤེས་བྱ་ལ་སྲིད་པའི་མེད་་་་་་་་
དགག་དང་། རང་གི་དགག་བྱ་ཤེས་བྱ་ལ་མི་སྲིད་པའི་མེད་དགག་གཉིས།
དང་པོའི་མཚན་གཞི་ནི། བུམ་པ་མེད་པ་དང་། སྒྲ་མེད་པ་དང་། སེམས་
མེད་པ་ལྟ་བུ་སྟེ། དེ་དག་མེད་དགག་ཡིན་པ་གང་ཞིག དང་པོའི་དགག་བྱ་
བུམ་པ་དང་། གཉིས་པའི་དགག་བྱ་སྒྲ་དང་། གསུམ་པའི་དགག་བྱ་སེམས་
ཡིན་ལ། དེ་རྣམས་ཤེས་བྱ་ལ་སྲིད་པ་ཡིན་པའི་ཕྱིར། གཉིས་པ་རང་གི་
386



དགག་བྱ་ཤེས་བྱ་ལ་མི་སྲིད་པའི་མེད་དགག་གི་མཚན་གཞི་ནི། རི་བོང་གི་
རྭ་མེད་པ་དང་། གང་ཟག་གི་བདག་མེད་པ་ལྟ་བུ་ཡིན་ཏེ། དེ་གཉིས་མེད་
དགག་ཡིན་པ་གང་ཞིག དང་པོའི་དགག་བྱ་རི་བོང་གི་རྭ་དང་གཉིས་པའི་
དགག་བྱ་གང་ཟག་གི་བདག་གཉིས་ཤེས་བྱ་ལ་མི་སྲིད་པའི་ཕྱིར་རོ། །རི་
བོང་རྭ་མེད་ལ་རི་བོང་རྭ་མེད་པ་ཡོད། གང་ཟག་གི་བདག་མེད་ལ། གང་
ཟག་གི་བདག་མེད་ཡོད། གཞི་གྲུབ་ན། གང་ཟག་གི་བདག་ཏུ་མ་གྲུབ་པས་
ཁྱབ། དཔེར་ན། བུམ་པ་གང་ཟག་གི་བདག་ཏུ་གྲུབ་ན། རང་སྐྱ་ཐུབ་པའི་
རྫས་ཡོད་དུ་གྲུབ་དགོས་པས། བུམ་པ་རང་གི་གདགས་གཞིའམ་རང་གི་ཆ་
ཤས་མཆུ་ལྟོ་སོགས་དང་རང་གི་ཚོགས་པའི་རྡུལ་རྫས་གང་ལ་ཡང་མ་ལྟོས་་་་
པར་རང་ཚུགས་ཐུབ་པའི་ཚུལ་གྱིས་ཡོད་དགོས། བུམ་པ་དེ་ལྟར་དུ་མེད་པ་
ནི། བུམ་པ་གང་ཟག་གི་བདག་ཏུ་མེད་པའམ་བདག་ཏུ་མ་གྲུབ་པའི་དོན་
ཡིན། དེ་བཞིན་དུ་ནམ་མཁའ་ཡང་ཐོགས་རེག་བཀག་ཙམ་གྱི་ཆ་དེ་ལ་ངོས་
འཛིན་དགོས་ལ། དེ་ཡང་རང་གི་ཆ་ཤས་ཤར་ནུབ་སོགས་ཀྱི་ཆ་ལ་མ་ལྟོས་
པར་རང་ཚུགས་ཐུབ་པའི་ཚུལ་དུ་ཡོད་ན། ནམ་མཁའ་གང་ཟག་གི་བདག་
ཏུ་གྲུབ་དགོས་མོད། ནམ་མཁའ་དེ་ལྟར་དུ་མེད་པས་གང་ཟག་གི་བདག་ཏུ་
མ་གྲུབ་པ་ཡིན་ནོ། །
དངོས་པོ་ཡིན་ན་ཁྱོད་མེད་པའི་མེད་དགག་ཡོད་པས་ཁྱབ། ཤེས་བྱ་
མེད་པ་མེད་དེ། ཤེས་བྱ་མེད་པ་ཡོད་ན། ཤེས་བྱ་ཞིག་གཏན་མེད་པའི་ཡུལ་
དུས་ཡོད་དགོས་ཀྱང་དེ་མེད་པའི་ཕྱིར། བུམ་པ་ལ་དགག་སྒྲུབ་གཉིས་ཡོད་
387



དེ། དགག་པར་གྱུར་པའི་བུམ་པ་དང་། སྒྲུབ་པར་གྱུར་པའི་བུམ་པ་གཉིས་
ཡོད་པའི་ཕྱིར། བུམ་པ་མ་ཡིན་པ་ལས་ལོག་པའི་བུམ་པ་དེ་དགག་པར་གྱུར་
པའི་བུམ་པ་ཡིན་པ་གང་ཞིག བུམ་པ་དང་། འདུས་བྱས་སུ་གྱུར་པའི་བུམ་
པ་སོགས་སྒྲུབ་པར་གྱུར་པའི་བུམ་པ་ཡིན་པའི་ཕྱིར། དང་པོ་གྲུབ་སྟེ། ཁྱོད་
བུམ་པ་ཡིན་པ་གང་ཞིག ཁྱོད་དངོས་སུ་རྟོགས་པའི་བློས་བུམ་པ་མ་ཡིན་པ་
དངོས་སུ་བཅད་ནས་སྒྲུབ་པ་འཕེན་པའི་མ་ཡིན་དགག་ཡིན་པའི་ཕྱིར།
གཉིས་པ་གྲུབ་སྟེ། ཁྱོད་དངོས་སུ་རྟོགས་པའི་བློས་དགག་བྱ་གང་ཡང་
དངོས་སུ་བཅད་ནས་རྟོགས་མི་དགོས་པར། བུམ་པ་དེས་རང་གི་གཟུང་བྱ་
ཁོ་ནར་བསྒྲུབས་ནས་གཟུང་བར་བྱ་བའི་ཕྱིར། བུམ་པ་མ་ཡིན་པ་ལས་ལོག་
པ་བུམ་པ་མ་ཡིན་ཏེ། རྟག་པ་ཡིན་པའི་ཕྱིར། དེ་བུམ་པ་མ་ཡིན་པ་ལས་
ལོག་པའི་ཆ་ཙམ་ལ་ངོས་འཛིན་ཡིན་པའི་ཕྱིར། དགག་སྒྲུབ་གཉིས་ནི་རང་
འཛིན་པའི་བློས་དགག་བྱ་དངོས་སུ་བཅད་ནས་རྟོགས་དགོས་མི་དགོས་་་་་་
ཀྱིས་འཇོག་པ་ཡིན་གྱི་རང་མིན་གྱི་འགལ་ཟླ་བཅད་པར་གནས་པའི་སྒོ་ནས་
འཇོག་པ་གཏན་མ་ཡིན་ཏེ། དེ་ལྟར་འཇོག་ན་སྒྲུབ་པའི་ཆོས་གཏན་མེད་
པར་འགྱུར་བའི་ཕྱིར་ཏེ། དེ་ལྟར་ན་གཞི་གྲུབ་ན་དགག་པ་ཡིན་པས་ཁྱབ་
དགོས་པའི་ཕྱིར་རོ། །དགག་པ་ཡིན་ན་རང་གི་དངོས་མིང་ལ་དགག་ཚིག་
ཡོད་པས་མ་ཁྱབ་སྟེ། ཆོས་ཉིད་དང་ཡོད་པ་གཉིས་རེ་རེ་ནས་དགག་པ་ཡིན་
པ་གང་ཞིག རང་གི་དངོས་མིང་ལ་དགག་ཚིག་མེད་པའི་ཕྱིར། དེར་ཐལ།
ཆོས་ཉིད་ཀྱི་དངོས་མིང་ཆོས་ཉིད་ཅེས་བརྗོད་པའི་སྒྲ་དེ་ཡིན་ལ། དེ་ལས་
388



ཆོས་ཞེས་པའི་སྒྲ་ནི་དགག་ཚིག་མ་ཡིན། ཉིད་ཅེས་པའི་སྒྲ་ཡང་དགག་ཚིག་
མ་ཡིན་པ་གང་ཞིག ཡོད་པའི་དངོས་མིང་ཡོད་པ་ཞེས་བརྗོད་པའི་སྒྲ་ཡང་
དགག་ཚིག་མ་ཡིན་པའི་ཕྱིར། (རྭ་སྟོད་པས་ཉིད་སྒྲ་དགག་ཚིག་ཡིན་པར་
གསུངས）དེས་ན་དགག་པ་ལ་རང་གི་དངོས་མིང་ལ་དགག་ཚིག་ཡོད་པའི་
དགག་པ་དང་། དགག་ཚིག་མེད་པའི་དགག་པ་གཉིས་ཡོད། གཞི་གྲུབ་ན་
དགག་པ་མ་ཡིན་པས་མ་ཁྱབ་སྟེ། བུམ་པ་མི་རྟག་པ་དགག་པ་ཡིན་པའི་
ཕྱིར། དེ་ལྟར་དགག་སྒྲུབ་གཉིས་ཀྱི་ཡུལ་ཅན་རྟོག་པ་ལའང་རྣམ་པ་གཉིས་
ཡོད་དེ། དགག་པའི་ཡུལ་ཅན་གྱི་རྟོག་པ་རྣམས་དགག་རྟོག་དང་། སྒྲུབ་
པའི་ཡུལ་ཅན་གྱི་རྟོག་པ་རྣམས་སྒྲུབ་རྟོག་ཡིན་ནོ། །
གསུམ་པ། དགག་པ་ལ་རྒྱས་པར་དབྱེ་བ།
སློབ་དཔོན་དབྱིག་གཉེན་གྱིས་མཛད་པའི་རྟེན་འབྲེལ་མདོ་འགྲེལ་་་་་
ལས། སྡུད་པའི་ཚིགས་སུ་བཅད་པ་ནི། །ཡོད་པ་དག་ནི་འགོག་པ་དང་། །
གཞན་པ་ཉིད་དང་འདྲ་བ་དང་། །སྨད་དང་ཉུང་དང་བྲལ་དོན་དང་། །
གཉེན་པོ་དག་ལ་འདི་ཡོད་དོ། །ཞེས་དང་། འདི་ཡང་དོན་བདུན་ལ་མཐོང་
སྟེ། ཡོད་པ་མ་ཡིན་པ་ལ་ནི། འཛིན་པ་མ་ཡིན་པ་དང༌། དངོས་པོ་མ་ཡིན་
པ་ཞེས་བྱ་བ་ལྟ་བུའོ། །གཞན་ཉིད་ལ་ནི་རིགས་སྲོག་ཆགས་མ་ཡིན་ཞེས་
བྱས་ནས་སྲོག་ཆགས་ལས་གཞན་ཕྱོགས་ན་མི་གནས་པ་གཟུགས་ཅན་མ་་་་་
ཡིན་པ་གང་ཡིན་པ་ལ་བྱ་སྟེ། གཟུགས་ཅན་ལས་གཞན་གང་ཡིན་པ་ཞེས་བྱ་
389



བར་མངོན་པ་ལྟ་བུའོ། །འདྲ་བ་གཞན་ཉིད་ལ་ནི། བྲམ་ཟེ་མ་ཡིན། གཞོན་
ནུ་མ་ཡིན་ཞེས་བྱས་ནས་བྲམ་ཟེ་དང་གཞོན་ནུ་དང་འདྲ་བ་གཞན་མིའི་བྱེ་
བྲག་གཅིག་ལ་བྱ་བར་མངོན་པ་ཡིན་གྱི། གཞན་ཐམས་ཅད་མ་ཡིན་པ་ལྟ་
བུའོ། །སྨད་པའི་དོན་ལ་ནི། ཆུང་མ་མ་ཡིན་པ་དང་། བུ་མ་ཡིན་པ་ཞེས་
བྱས་ནས་ཆུང་མ་ངན་པ་དང་བུ་ངན་པ་ལ་བྱ་བར་མངོན་པ་ལྟ་བུའོ། །ཉུང་
བའི་དོན་ལ་ནི། ཚོད་མ་ལན་ཚྭ་མེད་པ་དང་། གཞོན་ནུ་མ་ལྟོ་མེད་པ་ཞེས་
བྱ་བ་ལྟ་བུའོ། །བྲལ་བའི་དོན་ལ་ནི། དགེ་སློང་མེད་པའི་གནས་དང་། ཆུ་
མེད་པའི་དགོན་པ་ཞེས་བྱ་བ་ལྟ་བུ། གཉེན་པོའི་དོན་ལ་ནི། བསོད་ནམས་
མེད་པ་དང་། གྲགས་པ་མེད་པ་ཞེས་བྱ་བ་ལྟ་བུའོ། །ཞེས་གསུངས་པ་ལྟར་
དགོག་པ་ལ་བདུན་དུ་དབྱེ་བ་དང་། པཎྜི་ཏ་སརྦ་ཝརྨས་མཛད་པའི་ལྡོག་པ་
བསྡུས་པ་ལས། མེད་དང་གཞན་དང་འདྲ་བ་དང་། །དམན་དང་ཞུམ་དང་
ཞན་པ་དང་། །ཕྲ་དང་ཉུང་དང་མྱུར་བ་དང་། །ཆུང་དང་ལྷག་མ་མེད་པ་
དང༌། །འགའ་ལས་མཐའ་དག་མ་ཡིན་དང༌། །མི་མཐུན་གཉེན་པོ་བྲལ་བ་
ཡི། །རྣམ་གྲངས་བཅོ་ལྔར་བཤད་པ་ཡིན། །ཞེས་གསུངས་སོ། །དགག་སྒྲ་
བཅོ་ལྔ་དེ་རྣམས་ཀྱི་མཚན་གཞི་གཞག་ཏུ་ཡོད་དེ། དང་པོ་མེད་པ་སྟོན་པ་
ནི། བ་ལང་གིས་དབེན་པའི་བྲག་རྫོང་ན་བ་ལང་ཡོད་མེད་དྲིས་པའི་ཚེ་ན།
བ་ལང་མེད་དོ། །ཞེས་བརྗོད་པའི་སྒྲ་ལྟ་བུའོ། །གཉིས་པ་གཞན་པ་སྟོན་པ་
ནི། སྐམ་ས་འཚོལ་བ་ལ་ཆུ་མེད་དོ་ཞེས་པའི་སྒྲ་དང་། ལྷས་སྦྱིན་ཚོན་པོ་
ཉིན་པར་ཟས་མི་ཟ་ཞེས་བརྗོད་པའི་སྒྲ་ལྟ་བུའོ། །གསུམ་པ་འདྲ་བར་སྟོན་
390



པ་ནི། མི་མ་ཡིན་ཞེས་པའི་སྒྲ་ལྟ་བུའོ། །བཞི་བ་དམན་པ་སྟོན་པ་ནི། བླ་མ་
ཡོན་ཏན་མེད་པ་ལ་བླ་མ་མེད་ཅེས་བརྗོད་པའི་སྒྲ་ལྟ་བུ་སྟེ། བླ་མ་མེད་པ་
ཙམ་སྟོན་པ་མ་ཡིན་པར་ཡོན་ཏན་ཆེ་བ་བཀག་ནས་ཡོན་ཏན་དམན་པར་་་་
སྟོན་པ་ཡིན་པའི་ཕྱིར་རོ། །ལྔ་བ་ཞུམ་པ་སྟོན་པ་ནི། སེམས་མེད་པའི་གཉིད་
ཅེས་བརྗོད་པའི་སྒྲ་ལྟ་བུ་སྟེ། སྒྲ་དེས་སེམས་མེད་པ་ཙམ་སྟོན་པ་མ་ཡིན་
པར་སེམས་ཀྱི་སྤྲོ་བ་ཆེ་བ་བཀག་ནས་སྤྲོ་བ་ཆུང་བར་འཕེན་པ་ཡིན་ནོ། །
དྲུག་པ་ཞན་པ་སྟོན་པ་ནི། དལ་བུས་འགྲོ་བ་ལ་མི་འགྲོ་ཞེས་བརྗོད་པའི་སྒྲ་
ལྟ་བུ། བདུན་པ་ཕྲ་བ་སྟོན་པ་ནི། འདུ་ཤེས་མེད་པའི་སྙོམས་འཇུག་ཅེས་
བརྗོད་པའི་སྒྲ་ལྟ་བུ་སྟེ། སྒྲ་དེས་འདུ་ཤེས་མེད་པ་ཙམ་སྟོན་པ་མ་ཡིན་པར་
འདུ་ཤེས་རགས་པ་བཀག་ནས་འདུ་ཤེས་ཕྲ་བ་འཕེན་པ་ཡིན་ནོ། །བརྒྱད་པ་
ཉུང་བ་སྟོན་པ་ནི། སྐྱེས་བུ་རྐང་འགྲོས་ཉུང་བ་ལ་རྐང་འགྲོས་མེད་པ་ཞེས་
པའི་སྒྲ་ལྟ་བུ་སྟེ། རྐང་འགྲོས་གཏན་མེད་དུ་མི་སྟོན་པར་རྐང་འགྲོས་མང་བ་
བཀག་ནས་ཉུང་བ་འཕེན་པ་ཡིན་ནོ། །དགུ་བ་མྱུར་བ་སྟོན་པ་ནི། གནས་
གཅིག་ཏུ་ཡུན་རིང་དུ་མི་སྡོད་པའི་གང་ཟག་ལ་མི་སྡོད་པ་ཞེས་པའི་སྒྲ་ལྟ་བུ་
སྟེ། སྒྲ་དེས་མི་སྡོད་པ་ཙམ་སྟོན་པ་མ་ཡིན་པར་ཡུན་རིང་དུ་སྡོད་པ་བཀག་
ནས་འདུག་ཡུན་ཐུང་བ་དང་མྱུར་དུ་འགྲོ་བ་འཕེན་པ་ཡིན་ནོ། །བཅུ་བ་
ཆུང་བ་སྟོན་པ་ནི། སྐྱེས་བུ་གཟུགས་ཆུང་བ་ལ་གཟུགས་མེད་ཅེས་བརྗོད་
པའི་སྒྲ་ལྟ་བུའོ། །བཅུ་གཅིག་པ་ལྷག་མ་མེད་པར་སྟོན་པ་ནི། གོས་གཅིག་
ལས་ལྷག་མེད་པའི་སྐྱེས་བུ་ཞིག་ལ་གཞན་ཞིག་གིས་གོས་བསླངས་པ་ན།
391



གོས་མེད་དོ་ཞེས་པའི་སྒྲ་ལྟ་བུ་སྟེ། སྒྲ་དེས་གོས་མེད་པ་ཙམ་སྟོན་པ་མ་ཡིན་
པར། སྦྱིན་རྒྱུའི་གོས་ལྷག་མ་མེད་པར་བསྟན་ཏོ། །བཅུ་གཉིས་པ་འགའ་
ལས་མཐའ་དག་མ་ཡིན་པ་སྟོན་པ་ནི། བ་ལང་ཐམས་ཅད་ཁྲ་བོ་མིན་ཞེས་
པའི་སྒྲ་ལྟ་བུ་སྟེ། དེར་བ་ལང་འགའ་ཞིག་ཁྲ་བོ་ཡིན་ཡང་དེ་འགོག་པ་མ་
ཡིན་པར། བ་གླང་ཐམས་ཅད་ཁྲ་བོ་ཡིན་པ་བཀག་ནས་བ་ལང་ཡིན་ན་ཁྲ་
བོ་ཡིན་པས་མ་ཁྱབ་པ་སྟོན་པ་ཡིན་ནོ། །བཅུ་གསུམ་པ་མི་མཐུན་པ་སྟོན་པ་
ནི། མུན་པ་གོ་བར་བྱེད་པ་ལ་སྣང་བ་མ་ཡིན་ནོ་ཞེས་བརྗོད་པའི་སྒྲ་ལྟ་བུ་སྟེ།
སྒྲ་དེས་སྣང་བ་མིན་པ་ཙམ་སྟོན་པ་མ་ཡིན་པར། སྣང་བའི་འགལ་ཟླར་
གྱུར་པའི་མུན་པ་དེ་སྟོན་པ་ཡིན་ཏེ། སྣང་བའི་འགལ་ཟླ་ཡིན་པ་དོན་གྱིས་
བསྟན་ཏོ། །བཅུ་བཞི་བ་གཉེན་པོ་སྟོན་པ་ནི། སྣང་བ་གོ་བར་བྱེད་པ་ལ་
མུན་པ་མ་ཡིན་ནོ་ཞེས་པའི་སྒྲ་ལྟ་བུ་སྟེ། སྣང་བ་མུན་པ་མ་ཡིན་པ་ཙམ་སྟོན་
པ་མ་ཡིན་པར། མུན་པའི་འགལ་ཟླའི་གཉེན་པོར་གྱུར་པའི་སྣང་བ་དེ་
འཕེན་པ་ཡིན་ཏེ། དེ་དེའི་གཉེན་པོ་ཡིན་པར་སྟོན་པ་ཡིན་ནོ། །བཅོ་ལྔ་བ་
བྲལ་བ་སྟོན་པ་ནི། སྐྱེས་བུ་གོས་དང་བྲལ་བ་ལ་གོས་མེད་ཅེས་པའི་སྒྲ་ལྟ་
བུའོ། །
ཡང་དགག་པ་བཅོ་ལྔ་དེ་བསྡུ་ན་བརྒྱད་དང་། དྲུག་དང་། ལྔ་དང་། །
བཞི་དང་། གསུམ་དང་། གཉིས་རྣམས་སུ་བསྡུ་ཚུལ་ཡོད་དེ། ལྡོག་པ་བསྡུས་
པ་ལས། ཞུམ་དང་ཞན་པ་དམན་པར་ཏེ། །ཕྲ་བ་ལ་སོགས་དྲུག་གཅིག་ཏུ། །
སྦྱར་བས་དགག་པའི་རྣམས་གྲངས་བརྒྱད། །མི་མཐུན་གཉེན་པོར་སྦྱར་བ་
392



བདུན། །དམན་དང་ཆུང་བ་ཞུམ་པ་རུ། །དགོག་པའི་རྣམ་གྲངས་རྣམ་པ་
དྲུག །དོན་གྱིས་གོ་བར་བྱེད་པ་དང་། །ཚིག་གཅིག་སྒྲུབ་པར་བྱེད་པ་དང་། །
དེ་ལྡན་རང་ཚིག་མི་སྟོན་པ། །དེ་ལས་གཞན་པ་གཞན་ཡོན་ནོ། །ཀུན་ཏུ་
བརྟགས་པ་འགོག་པ་དང་། །རང་གི་གཞི་ལས་ཞུམ་པ་དང་། །གཞན་དང་
འགལ་བ་རྣམ་པ་བཞི། །མེད་པ་དང་ནི་ཞན་པ་དང་། །གཉེན་པོའི་དོན་ལ་
འཇུག་པ་གསུམ། །དགག་པའི་རྣམ་གྲངས་ཇི་སྙེད་པ། །མེད་དང་མ་ཡིན་
གཉིས་སུ་འདུ། །ཞེས་གསུངས་པ་ལྟར་རོ། །དགག་སྒྲ་བཅོ་ལྔ་བོ་དེ་དག་ལས་
དང་པོ་དང་མཐའ་མ་གཉིས་ནི་མེད་དགག་ཡིན་ལ། ལྷག་མ་བཅུ་གསུམ་པོ་
ནི་མ་ཡིན་དགག་ཡིན་ནོ། །དགག་པ་ཡིན་ན་བཅོ་ལྔ་བོ་གང་རུང་ཡིན་པས་
མ་ཁྱབ་སྟེ། དེ་བཅོ་ལྔ་ནི། དངོས་མིང་ལ་དགག་སྒྲ་ཡོད་པ་ཅན་གྱི་དགག་པ་
ཁོ་ནར་ལྡོག་པ་བསྡུས་པ་ལས་ཕྱེ་བ་ཡིན་པ་གང་ཞིག རང་གི་དངོས་མིང་ལ་
དགག་སྒྲ་མེད་པའི་དགག་པ་དུ་མ་ཡོད་པའི་ཕྱིར་རོ། །
ས་བཅད་དྲུག་པ། གཞན་སེལ་གྱི་རྣམ་
གཞག་བཤད་པ།
གཞན་སེལ་དང་དགག་པ་དོན་གཅིག་ཡིན་པས། མཁས་པ་ཕལ་ཆེར་
གྱིས་དགག་པའི་མཚན་ཉིད་ལས་ལོགས་སུ་གཞན་སེལ་གྱི་མཚན་ཉིད་་་་་་་་
འཇོག་མི་དགོས་པར་གསུངས། འདིར་དེ་གཉིས་རང་ལྡོག་སོ་སོའི་ཆ་ནས་
393，



བཤད་ན། སྡེ་བདུན་རྒྱན་ལས། སེལ་བ་ཞེས་པ་ནི། རིགས་མི་མཐུན་པ་དང་
སྒྲོ་འདོགས་སེལ་བ་སོགས་ལ་བརྗོད་པ་མ་ཡིན་གྱི། བློ་ཡུལ་དུ་འཆར་བ་ན་
དགག་བྱ་གཞན་སེལ་བའམ་རྣམ་པར་བཅད་པའི་སྒོ་ནས་བློ་ཡུལ་དུ་འཆར་
དགོས་པའི་ཕྱིར་གཞན་སེལ་ཞེས་བྱའོ། །ཞེས་གསུངས་སོ། །དེས་ན་གཞན་
སེལ་གྱི་མཚན་ཉིད་ནི། རང་དངོས་སུ་རྟོགས་པའི་བློས་རང་གི་དགག་བྱ་
དངོས་སུ་བསལ་བའི་སྒོ་ནས་རྟོགས་པར་བྱ་བ་དེ། གཞན་སེལ་གྱི་མཚན་
ཉིད་དུ་འཇོག་གོ །མཚན་གཞི་ནི། བུམ་པ་མི་རྟག་པ་དང་། ཤེས་བྱ་དང་།
རྟག་པ་དང་། གང་ཟག་གི་བདག་མེད་དང་། བུམ་པ་མ་ཡིན་པ་ལས་ལོག་
པའི་བུམ་པ་དང་། བུམ་པའི་བུམ་མིན་མེད་པ་ལ་སོགས་པའི་དགག་པའི་
ཆོས་ཐམས་ཅད་དོ། །བུམ་པ་མི་རྟག་པ་ཆོས་ཅན། གཞན་སེལ་ཡིན་ཏེ།
ཁྱོད་དངོས་སུ་རྟོགས་པའི་བློ་དེས་རང་གི་དགག་བྱ་བུམ་པ་རྟག་པ་དེ་་་་་་
དངོས་སུ་བསལ་ཏེ་བུམ་པ་མི་རྟག་པ་དེ་རྟོགས་དགོས་པ་ཡིན་པའི་ཕྱིར།
ཤེས་བྱ་ཆོས་ཅན། གཞན་སེལ་ཡིན་ཏེ། ཁྱོད་དངོས་སུ་རྟོགས་པའི་བློ་དེས་
རང་གི་ངོར་དེ་རང་མཚན་གྱིས་གྲུབ་པ་ཡིན་པ་དངོས་སུ་བསལ་ནས་་་་
བཏགས་ཙམ་པ་དེ་ཤེས་བྱ་ཡིན་པར་འཛིན་དགོས་པའི་ཕྱིར་རོ། །
གཞན་སེལ་ལ་དབྱེ་ན་མ་ཡིན་དགག་གི་གཞན་སེལ་དང་མེད་དགག་
གི་གཞན་སེལ་གཉིས་ཡོད་དེ། སློབ་དཔོན་ཞི་བ་འཚོའི་ཚད་མ་དེ་ཁོ་ན་ཉིད་ .
བསྡུས་པ་ལས། འདིར་ནི་སེལ་བ་རྣམ་གཉིས་ཏེ། །མ་ཡིན་པ་དང་མེད་
པའོ། །ཞེས་དང་། དེའི་འགྲེལ་བ་ཀ་མ་ལ་ཤི་ལས་མཛད་པ་ལས། མ་ཡིན་པ་
394



མེད་པར་
དང་མེད་པའོ་ཞེས་བྱ་བ་ནི། མ་ཡིན་པར་དགག་པ་དང་།
དགག་པའོ། །ཞེས་བྱ་བའི་ཐ་ཚིག་གོ །ཞེས་གསུངས་པའི་ཕྱིར།
དང་པོ། མ་ཡིན་དགག་གི་གཞན་སེལ་བཤད་པ།
སེལ་བ་གང་ཞིག རང་དངོས་སུ་རྟོགས་པའི་བློས་མ་ཡིན་དགག་དང་
སྒྲུབ་པ་གང་རུང་འཕེན་པ་དེ། མ་ཡིན་དགག་གི་གཞན་སེལ་གྱི་མཚན་ཉིད།
མ་ཡིན་དགག་གི་གཞན་སེལ་དང་། མ་ཡིན་དགག་གཉིས་དོན་གཅིག མ་
ཡིན་དགག་གི་གཞན་སེལ་ལ་དབྱེ་ན་གཉིས་ཡོད་དེ། དོན་རང་མཚན་གྱི་
གཞན་སེལ་དང་། བློའི་གཞན་སེལ་གཉིས་ཏེ། ཚད་བསྡུས་ལས། མ་ཡིན་པ་
ལའང་རྣམ་གཉིས་ཏེ། །བློ་དང་དོན་གྱི་དབྱེ་བས་སོ། །ཞེས་གསུངས་པའི་
ཕྱིར། །
དོན་རང་མཚན་གྱི་གཞན་སེལ་གྱི་མཚན་ཉིད་ཡོད་དེ། མ་ཡིན་དགག་
གི་གཞན་སེལ་གང་ཞིག དོན་དམ་པར་དོན་བྱེད་ནུས་པའི་ཆོས་དེ་དེ་ཡིན་
པའི་ཕྱིར། དོན་རང་མཚན་གྱི་གཞན་སེལ་དང་། དངོས་པོར་གྱུར་པའི་
དགག་པ་དང་། ཆོས་དེའི་གཞན་སེལ་གསུམ་དོན་གཅིག མཚན་གཞི་ནི།
བུམ་པ་མི་རྟག་པ་དང་། བུམ་པ་མ་ཡིན་པ་ལས་ལོག་པའི་བུམ་པ་དང་།
རྟག་དངོས་གཉིས་ཀྱིས་སྟོང་བའི་བུམ་པ་དང་། མི་ཆུང་བའི་བུམ་པ་སོགས་
ལྟ་བུ། མཚན་ཉིད་ཀྱི་ཟུར་དུ། དོན་དམ་པར་དོན་བྱེད་ནུས་པ་ཞེས་པ་ནི།
བདེན་གྲུབ་ཀྱི་དོན་བྱེད་ནུས་པ་ལ་མི་བྱེད་པར། སོ་སྐྱེའི་མངོན་སུམ་གྱི་སྣང་
395



ཡུལ་གྱི་དོན་བྱེད་ནུས་པ་ལ་བྱེད་དགོས་པ་ཡིན་ཏེ། སེལ་བ་འདི་གཉིས་ཀྱི་
མཚན་ཉིད་སློབ་དཔོན་ཞི་བ་འཚོས་ཀྱང་འདི་ལྟར་གསུངས་ལ། ཞི་བ་
འཚོས་བདེན་གྲུབ་མི་བཞེད་པའི་ཕྱིར། བུམ་པའི་དོན་རང་མཚན་གྱི་གཞན་
སེལ་གྱི་མཚན་ཉིད་ཡོད་དེ། བུམ་པའི་མ་ཡིན་དགག་གི་གཞན་སེལ་གང་
ཞིག དོན་དམ་པར་དོན་བྱེད་ནུས་པའི་ཆོས་དེ་དེ་ཡིན་པའི་ཕྱིར། མཚན་
གཞི་ནི། བུམ་པ་མ་ཡིན་པ་ལས་ལོག་པའི་བུམ་པ་དང་། ཀ་བུམ་གཉིས་ཀྱིས་
སྟོང་བའི་བུམ་པ་ལྟ་བུ། བུམ་པ་མ་ཡིན་པ་ལས་ལོག་པ་དེ་ཡང་དོན་རང་
མཚན་གྱི་གཞན་སེལ་ཡིན་ཞེས་བརྗོད་ཚུལ་ཡོད་དེ། དེ་རང་གི་བསལ་བྱ་
རིགས་མི་མཐུན་གཞན་སེལ་བའི་གཞིར་གྱུར་པ་ཡང་ཡིན། དོན་རང་མཚན་
ཡང་ཡིན་པས་ན་དེ་ལྟར་བརྗོད་པའི་ཕྱིར། དེ་ཡང་ཡིན་ཏེ། རྗེའི་ཚད་མའི་
ལམ་བསྒྲིག་ལས། བུམ་པ་མ་ཡིན་པ་ལས་ལོག་པ་དེ་དོན་གྱི་སེལ་བ་ཡིན་
ནོ། །ཞེས་དང་། ཚད་མ་རིགས་རྒྱུན་ལས། དཔེར་ན། བུམ་པ་མ་ཡིན་པ་
ལས་ལོག་པ་ལྟ་བུའོ། །དེ་ལ་ཅིའི་ཕྱིར་གཞན་སེལ་ཞེས་བྱ་ཞེ་ན། འདི་གཞན་
སེལ་བར་བྱེད་པའི་གཞི་ཡིན་པས་གཞན་སེལ་ཞེས་བྱ་སྟེ། ཞེས་གསུངས་
པའི་ཕྱིར། མཁས་གྲུབ་རྗེའི་ཊིཀ་ཆེན་རིགས་པའི་རྒྱ་མཚོ་དང་། ཀུན་མཁྱེན་
བླ་མ་ཡབ་སྲས་ཀྱི་བསྡུས་གཞུང་ལྟར་ན། བུམ་པ་དང་བུམ་པ་མ་ཡིན་པ་
ལས་ལོག་པའི་ཚོགས་དོན་དང་། བུམ་པ་མ་ཡིན་པ་ལས་ལོག་པའི་བུམ་པ་
ལྟ་བུ་བུམ་པའི་དོན་རང་མཚན་གྱི་སེལ་བར་འཇོག་སྟེ། ཊིཀ་ཆེན་རིགས་
པའི་རྒྱ་མཚོ་ལས། དོན་གྱི་སེལ་བ་ནི། དོན་རང་མཚན་ཡང་ཡིན་ལ་སེལ་བ་
396



ཡང་ཡིན་པ་དག་ལ་བརྗོད་དེ། དཔེར་ན། བུམ་པ་མ་ཡིན་པ་ལས་ལོག་པ་
ཡང་ཡིན། བུམ་པ་ཡང་ཡིན་པའི་ཚོགས་དོན་ལྟ་བུའོ། །ཞེས་གསུངས་ཏེ།
དེས་ན། ཁྱོད་ཀྱི་དོན་རང་མཚན་གྱི་གཞན་སེལ་ཡོད་ན། ཁྱོད་དངོས་པོ་
ཡིན་པས་ཁྱབ་བོ། །
བློའི་གཞན་སེལ་གྱི་མཚན་ཉིད་ཡོད་དེ། མ་ཡིན་དགག་གི་གཞན་སེལ་
གང་ཞིག རྟོག་པས་སྒྲོ་བཏགས་པ་ཙམ་ཡིན་པ་དེ་དེ་ཡིན་པའི་ཕྱིར། བློའི་
གཞན་སེལ་དང་། རྟོག་པའི་སྣང་ཡུལ་དང་། སྒྲ་དོན་གྱི་སེལ་བ་དང་། དོན་
སྤྱི་རྣམས་དོན་གཅིག གཞི་ལ་སྦྱར་ན། བུམ་པ་མ་ཡིན་དགག་གི་གཞན་སེལ་
གང་ཞིག བུམ་པ་འཛིན་པའི་རྟོག་པས་སྒྲོ་བཏགས་པ་ཙམ་དེ། བུམ་པའི་
བློའི་གཞན་སེལ་གྱི་མཚན་ཉིད། བུམ་པའི་བློའི་གཞན་སེལ་དང་། བུམ་
འཛིན་རྟོག་པའི་སྣང་ཡུལ་དང་། བུམ་པའི་སྒྲ་དོན་སེལ་བ་རྣམས་དོན་
གཅིག མཚན་གཞི་ནི། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་
པར་སྣང་བ་ལྟ་བུའོ། །བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་
པར་སྣང་བ་ཆོས་ཅན། ཁྱོད་ལ་བུམ་པའི་བློའི་གཞན་སེལ་ཞེས་བརྗོད་པའི་
རྒྱུ་མཚན་ཡོད་དེ། ཁྱོད་རང་ཡུལ་ལ་སེལ་བའི་རྣམ་པས་འཇུག་པའི་བློ་བུམ་
འཛིན་རྟོག་པ་དེས། རང་གི་དགག་བྱ་གཞན་སེལ་བར་བྱེད་པའམ། བཅད་
པའམ། བཀག་པ་ཡིན་པས་ན་བུམ་པའི་བློའི་གཞན་སེལ་ཞེས་བརྗོད་པ་
ཡིན་པའི་ཕྱིར། དེས་ན་གང་ཟག་གི་བདག་མེད་ཡིན་ན་ཁྱོད་ཀྱི་བློའི་གཞན་
སེལ་ཡོད་པས་ཁྱབ་སྟེ། གང་ཟག་གི་བདག་མེད་ཡིན་ན་ཁྱོད་འཛིན་རྟོག་པ་
397



ལ་ཁྱོད་མ་ཡིན་པ་ལས་ལོག་པར་སྣང་བ་ཁྱོད་ཀྱི་བློའི་གཞན་སེལ་ཡིན་པས་
ཁྱབ་པའི་ཕྱིར་ཏེ། རི་བོང་རྭ་འཛིན་རྟོག་པ་ལ་རི་བོང་རྭ་མ་ཡིན་པ་ལས་
ལོག་པར་སྣང་བ་དེ། རི་བོང་རྭའི་བློའི་གཞན་སེལ་ཡིན་པའི་ཕྱིར་རོ། །
མཚན་ཉིད་ཀྱི་ཟུར་དུ་རྟོག་པས་སྒྲོ་བཏགས་པ་ཞེས་པ་ནི། དོན་སྤྱི་ལྟ་བུ་
རྣམས་ནི་རྟོག་པ་མེད་པར་རང་གི་ངོ་བོ་མེད་ལ། རྟོག་པ་ཡོད་ཙམ་གྱིས་
རང་གི་ངོ་བོ་ཡོད་པས་ན། རྟོག་པའི་རྗེས་སུ་འགྲོ་ལྡོག་བྱེད་པའི་ཆོས་ཡིན་
པས་རྟོག་པས་སྒྲོ་བཏགས་ཞེས་པ་ཡིན་ལ། དེ་དང་རྟོག་པས་བཏགས་ཙམ་
གཉིས་དོན་གཅིག་པ་མ་ཡིན་ཏེ། རྟོག་པ་བཏགས་ཙམ་ནི། ནམ་མཁའ་དང་
བུམ་པའི་ལྡོག་པ་སོགས་རྟོག་པས་མ་བཟུང་བར་རང་གི་ངོ་བོ་སོ་སོ་་་་་་་
འཆར་དུ་མེད་པས་རྟོག་པས་བཏགས་པ་ཡིན་ཞེས་བྱ་ལ། རྟོག་པས་མ་
བཟུང་ཡང་རང་གི་ངོ་བོ་ཡུལ་སྟེང་དུ་ཡོད་པས་རྟོག་པས་སྒྲོ་བཏགས་མ་་་་་
ཡིན་ནོ། །བློའི་གཞན་སེལ་ཞེས་པའི་བློ་དེ་རང་གི་སྣང་ཡུལ་ལ་སེལ་བས་
འཇུག་པའི་རྟོག་པ་ཡིན་ལ། རྟོག་པ་དེས་རྣམ་པར་བཅད་པ་དང་། བཀག་
བའི་ཆ་ཡིན་པས་ན་བློའི་གཞན་སེལ་ཞེས་བཤད་པའི་ཕྱིར། དེས་ན། དངོས་
པོ་ཡིན་ན། ཁྱོད་ཀྱི་བློའི་གཞན་སེལ་དེ་ཁྱོད་འཛིན་རྟོག་པའི་སྣང་ཡུལ་ཡིན་
ལ་ཞེན་ཡུལ་མ་ཡིན་དགོས་པའི་ཕྱིར་རོ། །
398



གཉིས་པ། མེད་དགག་གི་གཞན་སེལ་བཤད་པ།
སེལ་བ་གང་ཞིག རང་དངོས་སུ་རྟོགས་པའི་བློས་མ་ཡིན་དགག་དང་
སྒྲུབ་པ་གང་རུང་མི་འཕེན་པ་དེ། མེད་དགག་གི་གཞན་སེལ་གྱི་མཚན་ཉིད།
མེད་དགག་གི་གཞན་སེལ་དང་མེད་དགག་གཉིས་དོན་གཅིག མཚན་གཞི་
ནི། བུམ་པ་ལ་བུམ་པ་མ་ཡིན་པ་མེད་པ་དང་བ་ལང་ལ་བ་ལང་མ་ཡིན་པ་
མེད་པ་ལྟ་བུ་དེ་ཡིན་པའི་ཕྱིར། དེ་ཡང་ཡིན་ཏེ། རིགས་རྒྱན་ལས། མེད་
དགག་གི་གཞན་སེལ་གྱི་མཚན་ཉིད་ཅེས་པ་ནས། དཔེར་ན་བུམ་པ་ལ་བུམ་
པ་མ་ཡིན་པ་མེད་པ་ལྟ་བུའོ། །ཞེས་པས་དེ་མེད་དགག་གི་གཞན་སེལ་གྱི་
མཚན་གཞིར་བཞག་པ་ཡིན་ནོ། །བུམ་པ་ལ་བུམ་པ་མ་ཡིན་པ་མེད་པ་ཆོས་
ཅན། ཁྱོད་ལ་མེད་དགག་གི་གཞན་སེལ་ཞེས་བརྗོད་པའི་རྒྱུ་མཚན་ཡོད་དེ།
ཁྱོད་རང་གི་བསལ་བྱ་རིགས་མི་མཐུན་བསལ་བའི་ཆ་ཡང་ཡིན། མེད་
དགག་ཀྱང་ཡིན་པས་ན་དེ་ལྟར་བརྗོད་པའི་ཕྱིར། གཞི་གྲུབ་ན། ཁྱོད་ཀྱི་
མེད་དགག་གི་གཞན་སེལ་ཡོད་པས་ཁྱབ་སྟེ། ཆོས་ཐམས་ཅད་ལ་མེད་
དགག་གི་སེལ་བ་རེ་ཁྱད་པར་མེད་པར་ཡོད་པའི་ཕྱིར། ཤཱཀྱ་བློའི་འགྲེལ་
བཤད་ལས། གང་སྔོན་གྱི་སློབ་དཔོན་དག་གིས་ཐམས་ཅད་ལ་ཁྱད་པར་
མེད་པར་བཞག་པ་ཡིན་ཏེ། ཐམས་ཅད་ལ་དགག་པ་ཙམ་ལ་ཁྱད་པར་མེད་
པའི་ཕྱིར་རོ། །ཞེས་གསུངས་པའི་ཕྱིར། བ་ལང་ལ་བ་ལང་མ་ཡིན་པ་མེད་པ་
ཆོས་ཅན། མེད་དགག་གི་གཞན་སེལ་ཡིན་ཏེ། བ་ལང་གི་མེད་དགག་གི་
399



གཞན་སེལ་ཡིན་པའི་ཕྱིར། དེར་ཐལ། ཀ་མ་ལ་ཤཱི་ལའི་ཚད་ཆེན་ལས། བ་
ལང་འདི་ལ་བ་མིན་མེད། །མེད་པར་དགག་པ་ཉིད་ཡིན་ཞེས། །གཞན་སེལ་
བ་ནི་རབ་བསལ་བ། །ཁོ་ན་ཞེས་པ་བྱ་བ་ཡིན། །ཞེས་གསུངས་པའི་ཕྱིར།
དེས་ན་དངོས་པོ་རྣམས་ལ་གཞན་སེལ་གསུམ་རེ་ཡོད་དེ། དཔེར་ན། བུམ་
པ་ལ་གཞན་སེལ་གསུམ་ཡོད་དེ། བུམ་པ་མ་ཡིན་པ་ལས་ལོག་པའི་བུམ་པ་
དེ། བུམ་པའི་དོན་རང་མཚན་གྱི་གཞན་སེལ་དང་། བུམ་པའི་དོན་སྤྱི་བུམ་
པའི་བློའི་གཞན་སེལ་དང་། བུམ་པའི་བུམ་མིན་མེད་པ་བུམ་པའི་མེད་
དགག་གི་གཞན་སེལ་ཡིན་པ་བཞིན་དུ་དངོས་པོ་ཐམས་ཅད་ལ་ཡོད་པའི་་་་
ཕྱིར། གང་ཟག་གི་བདག་མེད་ཡིན་ན། ཁྱོད་ཀྱི་བློའི་གཞན་སེལ་དང་ཁྱོད་
ཀྱི་མེད་དགག་གི་གཞན་སེལ་གཉིས་ཀ་ཡོད་པས་ཁྱབ། དངོས་པོ་ཡིན་ན།
ཁྱོད་ཀྱི་དོན་རང་མཚན་གྱི་གཞན་སེལ་ཡོད་པས་ཁྱབ་ལ། དངོས་པོ་ཡིན་ན།
ཁྱོད་ཀྱི་གཞན་སེལ་དང་ཁྱོད་ཀྱི་དོན་རང་མཚན་གྱི་གཞན་སེལ་གཉིས་དོན་
གཅིག་ཡིན་པས་ཁྱབ་པས། བུམ་པའི་བློའི་གཞན་སེལ་དང་། བུམ་པའི་མེད་
དགག་གི་གཞན་སེལ་གཉིས་པོ་གང་རུང་ཡིན་ན། བུམ་པའི་གཞན་སེལ་མ་
ཡིན་པས་ཁྱབ་བོ། །དེ་བློ་ལ་སྦྱར་ཚེ། བློའི་གཞན་སེལ་དང་། བློའི་དོན་རང་
མཚན་གྱི་གཞན་སེལ་གཉིས་དོན་གཅིག་པར་བྱ་དགོས་མོད། འོན་ཏེ། དོན་
སྤྱི་དང་མ་འདྲེས་པའི་ཆེད་དུ་དེ་སྒྲ་སྦྱར་ཏེ། བློ་དེའི་གཞན་སེལ་དང་བློ་
དེའི་དོན་རང་མཚན་གྱི་གཞན་སེལ་གཉིས་དོན་གཅིག་ཅེས་བརྗོད་དགོས་་་་
ཤིང་། བློ་དེའི་གཞན་སེལ་ལ། བློ་མ་ཡིན་པ་ལས་ལོག་པའི་བློ་ལྟ་བུ་བཞག་
400



ཆོག་པ་ཡིན་ནོ། །
གསུམ་པ། མཐའ་དཔྱད་པ།
བུམ་པའི་གཞན་སེལ་ཡིན་ན། བུམ་པ་ཡིན་པས་ཁྱབ་ལ། བུམ་པ་ཡིན་
ན། བུམ་པའི་གཞན་སེལ་ཡིན་པས་མ་ཁྱབ་སྟེ། བུམ་པ་དང་། གསེར་བུམ་
སོགས་བུམ་པ་ཡིན་ཡང་། བུམ་པའི་གཞན་སེལ་མ་ཡིན་པའི་ཕྱིར་ཏེ།
དགག་པ་མ་ཡིན་པའི་ཕྱིར། དེར་ཐལ། སྒྲུབ་པ་ཡིན་པའི་ཕྱིར། བུམ་འཛིན་
རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དེ། བུམ་པའི་བློའི་
གཞན་སེལ་ཡིན་ཏེ། ཡོད་མེད་གང་ཡིན་ཡང་ཁྱོད་འཛིན་རྟོག་པ་ལ་ཁྱོད་མ་
ཡིན་པ་ལས་ལོག་པར་སྣང་བ་དེ་ཁྱོད་ཀྱི་བློའི་གཞན་སེལ་ཡིན་པའི་ཕྱིར།
བུམ་པ་ལ་བུམ་པ་མ་ཡིན་པ་མེད་པ་དང་། བུམ་པ་དང་བུམ་པ་མ་ཡིན་པའི་
གཞི་མཐུན་པས་སྟོང་བ་སོགས་བུམ་པའི་མེད་དགག་གི་གཞན་སེལ་ཡིན་ཏེ།
བུམ་པ་གང་ཟག་གི་བདག་མེད་དང་བུམ་པ་རྟག་པས་སྟོང་བ་ནི་མེད་་་་་་་
དགག་ཡིན་ཡང་བུམ་པའི་མེད་དགག་མ་ཡིན་ལ། བུམ་པའི་བུམ་པ་མ་ཡིན་
མེད་པ་དང་། བུམ་པ་དང་བུམ་པ་མ་ཡིན་པ་གཉིས་ཀ་ཡིན་པས་སྟོང་བ་དེ་
བུམ་པའི་མེད་དགག་ཡིན་པས་བུམ་པའི་མེད་དགག་གི་གཞན་སེལ་ཡིན་ཏེ།
ཡོད་མེད་གང་ཡིན་ཡང་དེ་དང་དེ་མ་ཡིན་པ་གཉིས་ཀ་མེད་པ་དེ། དེ་དང་
དེའི་མེད་དགག་ཡིན་པར་ཚད་ཆེན་ལས་གསུངས་སོ། །རྒྱུ་མཚན་དེའི་ཕྱིར་
ན། གང་ཟག་གི་བདག་མེད་ཡིན་ན། ཁྱོད་ཀྱི་བློའི་གཞན་སེལ་ཡོད་པས་
401



ཁྱབ། གང་ཟག་གི་བདག་མེད་ཡིན་ན། ཁྱོད་ཀྱི་མེད་དགག་གི་གཞན་སེལ་
ཡོད་པས་ཁྱབ་སྟེ། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་
སྣང་བ་བུམ་པའི་བློའི་གཞན་སེལ་དང་། རི་བོང་རྭ་འཛིན་རྟོག་པ་ལ་རི་
བོང་རྭ་མ་ཡིན་པ་ལས་ལོག་པར་སྣང་བ་རི་བོང་རྭའི་བློའི་གཞན་སེལ་ཡིན་
པ་ལྟ་བུ་དང་། བུམ་པའི་བུམ་མིན་མེད་པ་བུམ་པའི་མེད་དགག་གི་གཞན་
སེལ་དང་། རི་བོང་རྭའི་རྭ་མ་ཡིན་པ་མེད་པ། རི་བོང་རྭའི་མེད་དགག་གི་
གཞན་སེལ་ཡིན་པ་ལྟ་བུའོ། །དེས་ན། རི་བོང་རྭའི་མེད་དགག་གི་གཞན་
སེལ་ནི་གཞི་གྲུབ་ཡིན་ཏེ། རི་བོང་རྭ་དང་རི་བོང་རྭ་མ་ཡིན་པ་གཉིས་ཀ་
ཡིན་པས་སྟོང་བ་དེ་གཞི་གྲུབ་པའི་ཕྱིར་རོ། །
གཞན་སེལ་གསུམ་པོ་གང་རུང་ཡིན་ན། གཞན་སེལ་ཡིན་པས་ཁྱབ་སྟེ།
དེ་གསུམ་པོ་གང་རུང་ཡིན་ན་དགག་པ་ཡིན་པས་ཁྱབ་པའི་ཕྱིར། གཞན་
སེལ་ཡིན་ན། གཞན་སེལ་གསུམ་པོ་གང་རུང་ཡིན་པས་མ་ཁྱབ་སྟེ། ཤེས་བྱ་
དང་། རྟག་པ་དང་། གང་ཟག་གི་བདག་མེད་ཡོད་པ་སོགས་དོན་སྤྱི་མ་ཡིན་
པའི་རྟག་པར་གྱུར་པའི་མ་ཡིན་དགག་རྣམས་དེ་གསུམ་གང་རུང་མ་ཡིན་་་་་
པའི་ཕྱིར། དེར་ཐལ། དེ་དག་དངོས་པོ་མ་ཡིན་པས་དོན་རང་མཚན་གྱི་
གཞན་སེལ་མ་ཡིན་པ་གང་ཞིག དོན་སྤྱི་མ་ཡིན་པས་བློའི་གཞན་སེལ་ཡང་
མ་ཡིན། མེད་དགག་མ་ཡིན་པས་མེད་དགག་གི་གཞན་སེལ་ཡང་མ་ཡིན་
པའི་ཕྱིར་རོ། །གཞན་སེལ་ཡིན་ན་དེ་གསུམ་པོ་གང་རུང་མ་ཡིན་པས་མ་
ཁྱབ་སྟེ། བུམ་པ་མ་ཡིན་པ་ལས་ལོག་པའི་བུམ་པ་དང་། མི་རྟག་པ་སོགས་
402



ནི་དོན་རང་མཚན་གྱི་གཞན་སེལ་ཡིན་པ་གང་ཞིག དོན་སྤྱི་ཐམས་ཅད་ནི་
བློའི་གཞན་སེལ་ཡིན། ནམ་མཁའ་དང་། ཆོས་ཉིད་དང་། བུམ་མེད་ད་ང་།
རི་བོང་རྭ་མེད་པ་སོགས་མེད་དགག་གི་གཞན་སེལ་ཡིན་པའི་ཕྱིར་རོ། །
གཞན་སེལ་གསུམ་པོ་གང་རུང་ཡིན་ན། ཆོས་ཤིག་གི་གཞན་སེལ་ཡིན་པས་
མ་ཁྱབ་སྟེ།མི་རྟག་པ་དང་། བུམ་པས་དག་པའི་ས་ཕྱོགས་སོགས་དོན་རང་
མཚན་གྱི་གཞན་སེལ་ཡིན་ཡང་ཆོས་གང་གི་ཡང་གཞན་སེལ་མ་ཡིན། གང་
ཟག་གི་བདག་མེད་སོགས་མེད་དགག་གི་གཞན་སེལ་ཡིན་ཡང་། ཆོས་གང་
གི་ཡང་མེད་དགག་གི་གཞན་སེལ་མ་ཡིན་པའི་ཕྱིར་རོ། །དོན་སྤྱི་ཡིན་ན།
ཁྱོད་ཆོས་ཤིག་གི་བློའི་གཞན་སེལ་ཡིན་པས་ཁྱབ་སྟེ༔ དོན་སྤྱི་སྤྱིར་བཏང་ནི་
རྟོག་པའི་བློའི་གཞན་སེལ་དང་། བུམ་པའི་དོན་སྤྱི་དེ་བུམ་པའི་བློའི་གཞན་
སེལ་ཡིན་དགོས་པ་སོགས་དེ་འདྲ་མ་ཡིན་པའི་དོན་སྤྱི་མེད་པའི་ཕྱིར་རོ། །
ཁ་ཅིག་ན་རེ། བློའི་གཞན་སེལ་ཡིན་ན། བློའི་གཞན་སེལ་གསུམ་པོ་གང་
རུང་ཡིན་པས་ཁྱབ་ཟེར། བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་ ་
པར་སྣང་བ་ཆོས་ཅན། བློའི་གཞན་སེལ་གསུམ་པོ་གང་རུང་ཡིན་པར་ཐལ།
བློའི་གཞན་སེལ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། བུམ་
པའི་བློའི་གཞན་སེལ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་
འཛིན་རྟོག་པ་ལ་ཁྱོད་མ་ཡིན་པ་ལས་ལོག་པར་སྣང་བ་ཁྱོད་ཀྱི་བློའི་གཞན་
སེལ་ཡིན་པར་ཐལ། ཁྱོད་གང་ཟག་གི་བདག་མེད་ཡིན་པའི་ཕྱིར། རྩ་བར་
འདོད་ན།དེ་ཆོས་ཅན། བློའི་གཞན་སེལ་གསུམ་པོ་གང་རུང་མ་ཡིན་པར་
403



ཐལ། བློའི་དོན་རང་མཚན་གྱི་གཞན་སེལ་མ་ཡིན་པ་གང་ཞིག བློའི་གཞན་
སེལ་ཡང་མ་ཡིན། བློའི་མེད་དགག་གི་གཞན་སེལ་ཡང་མ་ཡིན་པའི་ཕྱིར།
དང་པོ་གྲུབ་སྟེ། རྟག་པ་ཡིན་པའི་ཕྱིར། གཉིས་པ་གྲུབ་སྟེ། བུམ་པའི་བློའི་
གཞན་སེལ་ཡིན་པའི་ཕྱིར། གསུམ་པ་མ་གྲུབ་ན། དེ་ཆོས་ཅན། མེད་དགག་
ཡིན་པར་ཐལ། བློའི་མེད་དགག་གི་གཞན་སེལ་ཡིན་པའི་ཕྱིར། འདོད་ན།
དེ་ཆོས་ཅན། མེད་དགག་མ་ཡིན་པར་ཐལ། མ་ཡིན་དགག་ཡིན་པའི་ཕྱིར།
དེར་ཐལ། བློའི་གཞན་སེལ་ཡིན་པའི་ཕྱིར། ཁྱབ་སྟེ། བློའི་གཞན་སེལ་དང་།
དོན་རང་མཚན་གྱི་གཞན་སེལ་གཉིས་པོ་གང་རུང་ཡིན་ན། མ་ཡིན་དགག་
ཡིན་པས་ཁྱབ་པའི་ཕྱིར། ཚད་ཆེན་ལས། མ་ཡིན་དགག་པའང་རྣམ་གཉིས་
ཏེ། །བློ་དང་དོན་གྱི་དབྱེ་བས་སོ། །ཞེས་གསུངས་པའི་ཕྱིར། ཆོས་དེའི་མེད་
དགག་གི་གཞན་སེལ་ཡིན་ན། ཆོས་དེའི་གཞན་སེལ་ཡིན་པས་མ་ཁྱབ་སྟེ། །
བུམ་པ་ལ་བུམ་པ་མ་ཡིན་པ་མེད་པ་དེ། བུམ་པའི་མེད་དགག་གི་གཞན་
སེལ་ཡིན་པ་གང་ཞིག བུམ་པའི་གཞན་སེལ་མ་ཡིན་པའི་ཕྱིར། དང་པོ་གྲུབ་
སྟེ། བུམ་པའི་མེད་དགག་ཡིན་པའི་ཕྱིར། གཉིས་པ་དེར་ཐལ། བུམ་པའི་
གཞན་སེལ་ཡིན་ན་བུམ་པ་ཡིན་དགོས་པའི་ཕྱིར། དེར་ཐལ། བུམ་པ་དང་
དགག་པ་གཉིས་ཀའི་གཞི་མཐུན་ཞིག་དགོས་པའི་ཕྱིར། །
གཞན་ཡང་། ཁ་ཅིག་གིས། རྟག་དངོས་གཉིས་ཀྱིས་སྟོང་བའི་བློ་དེ་
བློའི ་གཞན་སེལ་ཡིན་པར་ཐལ། རྟག་དངོས་གཉིས་ཀྱིས་སྟོང་བའི་བུམ་པ་..
དེ་བུམ་པའི་གཞན་སེལ་ཡིན་པའི་ཕྱིར་ན། མ་ཁྱབ། མ་གྲུབ་ན། རྟག་དངོས་
404



གཉིས་ཀྱིས་སྟོང་བའི་བུམ་པ་ཆོས་ཅན། བུམ་པའི་གཞན་སེལ་ཡིན་པར་
ཐལ། བུམ་པའི་དོན་རང་མཚན་གྱི་གཞན་སེལ་ཡིན་པའི་ཕྱིར། ཁྱབ་སྟེ།
བུམ་པའི་གཞན་སེལ་དང་། བུམ་པའི་དོན་རང་མཚན་གྱི་གཞན་སེལ་
གཉིས་དོན་གཅིག་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་ཀྱི་
གཞན་སེལ་དང་། ཁྱོད་ཀྱི་དོན་རང་མཚན་གྱི་གཞན་སེལ་གཉིས་དོན་
གཅིག་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། གོང་དུ་འདོད་ན།
རྟག་དངོས་གཉིས་ཀྱིས་སྟོང་བའི་བློ་ཆོས་ཅན། བློའི་གཞན་སེལ་མ་ཡིན་
པར་ཐལ། དོན་རང་མཚན་གྱི་གཞན་སེལ་ཡིན་པའི་ཕྱིར། བྱས་པ་ལ་ཁ་
ཅིག་ན་རེ། བློ་ཆོས་ཅན། ཁྱོད་ཀྱི་གཞན་སེལ་དང་། ཁྱོད་ཀྱི་དོན་རང་
མཚན་གྱི་གཞན་སེལ་གཉིས་དོན་གཅིག་ཡིན་པར་ཐལ། ཁྱོད་དངོས་པོ་ཡིན་
པའི་ཕྱིར་ཟེར་ན། འདོད་ལན་ཐེབས་པ་ཡིན་ཏེ། རྩི་བའི་ཚེ་ན། བློ་དེའི་
གཞན་སེལ་དང་བློ་དེའི་དོན་རང་མཚན་གྱི་གཞན་སེལ་གཉིས་དོན་གཅིག་
པར་འདོད་ཅེས་བརྩི་རིགས་པའི་ཕྱིར། །
སྤྱིར་དོན་རང་མཚན་གྱི་གཞན་སེལ་ཡིན་ན་མི་རྟག་པ་ཡིན་པས་ཁྱབ།
བློའི་གཞན་སེལ་ཡིན་ན་རྟག་པ་ཡིན་པས་ཁྱབ་སྟེ། དེ་ཡིན་ན་དོན་སྤྱི་ཡིན་
པས་ཁྱབ་པའི་ཕྱིར། མེད་དགག་གི་གཞན་སེལ་ཡིན་ན། རྟག་པ་ཡིན་པས་
ཁྱབ་སྟེ། མེད་དགག་དང་དངོས་པོ་གཉིས་ཀྱི་གཞི་མཐུན་མི་སྲིད་པའི་ཕྱིར་
རོ། །
405



ཞར་བྱུང་ལྡོག་པ་ངོས་འཛིན་གྱི་རྣམ་
གཞག་བཤད་པ།
ལྡོག་པ་ངོས་འཛིན་ཚུལ་ནི། སྤྱིར་ལྡོག་པ་དང་དགག་པ་གཉིས་དོན་
གཅིག དགོག་པར་གྱུར་པའི་ཆོས་ཐམས་ཅད་ནི་རང་རྟོགས་པའི་བློས་རང་
གི་དགག་བྱ་བཅད་པའི་བཅད་ལྡོག་ནས་འཛིན་དགོས་པས། ལྡོག་པ་ཞེས་
བརྗོད་དོ། །དེས་ན་ལྡོག་པའི་མཚན་ཉིད་ནི། རང་གི་དགག་བྱ་དངོས་སུ་
བཅད་པའི་བཅད་ལྡོག་ནས་འཛིན་དགོས་པའི་ཆོས་དེ། ལྡོག་པའི་མཚན་
ཉིད། མཚན་གཞི་ནི། བུམ་པ་མི་རྟག་པ། ཤེས་བྱ། བུམ་པའི་ལྡོག་པ། བུམ་
པ་མ་ཡིན་པ་ལས་ལོག་པ། བུམ་པ་གང་ཟག་གི་བདག་མེད་ལ་སོགས་པ་ལྟ་
བུའོ། །བུམ་པ་མི་རྟག་པ་ཆོས་ཅན། ལྡོག་པ་ཡིན་ཏེ། རང་འཛིན་རྟོག་པས་
བུམ་པ་རྟག་པ་བཅད་པའི་བཅད་ལྡོག་ནས་འཛིན་དགོས་པའི་ཕྱིར། ཤེས་
བྱ་ཆོས་ཅན། ལྡོག་པ་ཡིན་ཏེ། ཁྱོད་མངོན་སུམ་ཚད་མའི་དངོས་གཞལ་མ་
ཡིན་པར། རྟོག་ངོར་ཤར་བའི་ལྡོག་ཆ་ཙམ་ཡིན་པས་དགག་པའམ་ལྡོག་པ་
ཡིན་པའི་ཕྱིར། དེར་ཐལ༑ ཁྱོད་རང་འཛིན་རྟོག་པས་རང་གི་དགག་བྱ་རང་
མཚན་གྱིས་གྲུབ་པ་བཅད་པའི་བཅད་ལྡོག་ནས་འཛིན་དགོས་པའི་ཕྱིར། །
བུམ་པའི་ལྡོག་པ་ཆོས་ཅན། ལྡོག་པ་ཡིན་ཏེ། རང་འཛིན་རྟོག་པས་བུམ་པ་
དང་ཐ་དད་བཅད་པའི་བཅད་ལྡོག་ནས་འཛིན་དགོས་པའི་ཕྱིར། བུམ་པ་
406



མ་ཡིན་པ་ལས་ལོག་པ་ཆོས་ཅན། ལྡོག་པ་ཡིན་ཏེ། རང་འཛིན་རྟོག་པས་
བུམ་པ་མ་ཡིན་པ་བཅད་པའི་བཅད་ལྡོག་ནས་འཛིན་དགོས་པའི་ཕྱིར།
བུམ་པ་གང་ཟག་གི་བདག་མེད་ཆོས་ཅན། ལྡོག་པ་ཡིན་ཏེ། བུམ་པ་གང་
ཟག་གི་བདག་ཏུ་གྲུབ་པ་བཅད་པའི་བཅད་ལྡོག་ནས་འཛིན་དགོས་པའི་་་་་
ཕྱིར་རོ། །
ཆོས་དེ་དང་ཐ་དད་ལས་ལོག་པའི་ཆོས་དེ། ཆོས་དེའི་ལྡོག་པའི་མཚན་
ཉིད། དངོས་པོ་དང་ཐ་དད་ལས་ལོག་པའི་ཆོས་དེ། དངོས་པོའི་ལྡོག་པའི་
མཚན་ཉིད། བུམ་པ་དང་ཐ་དད་ལས་ལོག་པའི་ཆོས་དེ། བུམ་པའི་ལྡོག་
པའི་མཚན་ཉིད། བུམ་པ་དེའི་མཚན་གཞི། མཚན་ཉིད་ཀྱི་ཟུར་དུ་ཆོས་ཞེས་
བརྗོད་པའི་རྒྱུ་མཚན་ཡོད་དེ། རི་བོང་རྭ་ཆོས་དེའི་ལྡོག་པ་ཡིན་པ་གཅོད་
པའི་ཕྱིར། རི་བོང་རྭ་ཆོས་ཅན། བུམ་པའི་ལྡོག་པ་མ་ཡིན་ཏེ། ཁྱོད་བུམ་པ་
དང་ཐ་དད་ལས་ལོག་པ་ཡིན་ཡང་། བུམ་པ་དང་ཐ་དད་ལས་ལོག་པའི་
ཆོས་མ་ཡིན་པའི་ཕྱིར་ཏེ་ཆོས་མ་ཡིན་པའི་ཕྱིར་རོ། །བུམ་པའི་ལྡོག་པ་ཡིན་
ན་བུམ་པའི་རང་ལྡོག་ཡིན་པས་ཁྱབ་ཀྱང་། བུམ་པའི་ལྡོག་པ་དེ་བུམ་པའི་
རང་ལྡོག་མ་ཡིན་ཏེ། དེ་བུམ་པ་མ་ཡིན་པའི་ཕྱིར། དེས་ན། བུམ་པ་བུམ་
པའི་ལྡོག་པ་ཡིན་ཏེ། བུམ་པ་དང་ཐ་དད་ལས་ལོག་པའི་ཆོས་ཡིན་པའི་ཕྱིར།
བུམ་པའི་ལྡོག་པ་བུམ་པ་མ་ཡིན་ཏེ། དངོས་པོ་མ་ཡིན་པའི་ཕྱིར། དེར་ཐལ།
རྟག་པ་ཡིན་པའི་ཕྱིར། བུམ་པའི་ལྡོག་པ་ཡིན་ན་བུམ་པ་ཡིན་ཏེ། བུམ་པའི་
ལྡོག་པ་ལ་བུམ་པ་གཅིག་པུ་ལས་གཞན་འཇོག་རྒྱུ་མེད་པའི་ཕྱིར། བུམ་པ་
407



ཡིན་ན་བུམ་པའི་ལྡོག་པ་ཡིན་པས་མ་ཁྱབ་སྟེ། གསེར་བུམ་བུམ་པ་ཡིན་ཡང་
བུམ་པའི་ལྡོག་པ་མ་ཡིན་པའི་ཕྱིར།
ལྡོག་པ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན་གསུམ་ཡོད་དེ། རང་
ལྡོག་དང་། དོན་ལྡོག་དང་། གཞི་ལྡོག་སྟེ་གསུམ་ཡོད་པའི་ཕྱིར། གཞི་ལ་
སྦྱར་ན། བུམ་པའི་རང་ལྡོག བུམ་པའི་དོན་ལྡོག བུམ་པའི་གཞི་ལྡོག་དང་
གསུམ་ཡོད། བུམ་པའི་རང་ལྡོག་དང་། བུམ་པའི་སྤྱི་ལྡོག་དང་། བུམ་པའི་
ལྡོག་པ་དང་། བུམ་པ་དང་གཅིག་རྣམས་དོན་གཅིག་ཡིན་ཁྱབ་མཉམ་ཡིན་
ཏེ། བུམ་པའི་ལྡོག་པ་ཡིན་ན་བུམ་པ་དང་གཅིག་ཡིན་པས་ཁྱབ། བུམ་པ་
དང་གཅིག་ཡིན་ན་བུམ་པའི་ལྡོག་པ་ཡིན་པས་ཁྱབ་པའི་ཕྱིར། འོན་ཀྱང་།
བུམ་པའི་ལྡོག་པ་དེ་བུམ་པ་དང་གཅིག་མ་ཡིན་ཏེ། ， བུམ་པ་དང་ཐ་དད་
ཡིན་པའི་ཕྱིར། རྟགས་གྲུབ་སྟེ། བུམ་པའི་ལྡོག་པ་བུམ་པ་མ་ཡིན་པའི་ཕྱིར་
ཏེ། རྟག་པ་ཡིན་པའི་ཕྱིར། དེར་ཐལ། བུམ་པའི་ལྡོག་པ་དེ། བུམ་པ་བུམ་
པའི་ལྡོག་པ་ཡིན་པ་ཆ་ཙམ་རྟོག་ངོར་སྣང་བ་དེ་ལ་བྱེད་པས། རྟོག་པས་
བཏགས་ཙམ་ཡིན་པའི་ཕྱིར། བུམ་པའི་ལྡོག་པ་དེ་བུམ་པའི་ལྡོག་པ་མ་ཡིན་
ཏེ། བུམ་པ་མ་ཡིན་པའི་ཕྱིར། ཆོས་དེའི་དོན་ལྡོག་དང་ཆོས་དེའི་མཚན་
ཉིད་འདྲ་བས། དོན་བྱེད་ནུས་པ་དངོས་པོའི་དོན་ལྡོག་ཡིན་པ་ལྟ་བུའོ། །
དངོས་པོའི་དོན་ལྡོག་དངོས་པོའི་དོན་ལྡོག་མ་ཡིན་ཏེ། དངོས་པོའི་མཚན་
ཉིད་མ་ཡིན་པའི་ཕྱིར་རོ། །ཆོས་དེ་མ་ཡིན;ཕ་ལས་ལོག་པའི་གཞི་དེ། ཆོས་
དེའི་གཞི་ལྡོག་ཡིན། ཆོས་དེའི་གཞི་ལྡོག་ལ་ཆོས་དེའི་མཚན་གཞི་ཐམས་
408



ཅད་བཞག་ཆོག་ཀྱང་། ཆོས་དེའི་གཞི་ལྡོག་ཡིན་ན་ཆོས་དེའི་མཚན་གཞི་
ཡིན་པས་མ་ཁྱབ་སྟེ། སྒྲ་ཡོད་པ་དེ་ཡོད་པའི་གཞི་ལྡོག་ཡིན་ཡང་། ཡོད་པའི་
མཚན་གཞི་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་ཡོད་པའི་བྱེ་བྲག་ཡིན་
པའི་ཕྱིར། གཉིས་པ་གྲུབ་སྟེ། ཁྱོད་ཚད་མས་ངེས་ནས་ཡོད་པ་ཚད་མས་མ་
ངེས་པའི་གང་ཟག་མི་སྲིད་པའི་ཕྱིར། དེས་ན། ཙན་དན་གྱི་ཀ་བ་ཀ་བའི་
གཞི་ལྡོག་ཡིན་ཡང་། ཀ་བའི་མཚན་གཞི་མ་ཡིན་པ་དང་། གསེར་བུམ་བུམ་
པའི་གཞི་ལྡོག་ཡིན་ཡང་བུམ་པའི་མཚན་གཞི་མ་ཡིན་པ་སོགས་གོང་གི་རྒྱུ་་་
མཚན་གྱིས་གྲུབ་སྟེ། ཙན་དན་གྱི་ཀ་བ་དང་གསེར་གྱི་བུམ་པ་ཚད་མས་ངེས་
ནས། ཀ་བ་དང་བུམ་པ་ཚད་མས་མ་ངེས་པའི་གང་ཟག་མི་སྲིད་པའི་ཕྱིར་
ཞེས་རིགས་འགྲེས་ཀྱིས་ཤེས་སོ། །གཞི་གྲུབ་ན། ཁྱོད་ཁྱོད་ཀྱི་ལྡོག་པ་ཡིན་
པས་ཁྱབ། གཞི་གྲུབ་ན། ཁྱོད་ཀྱི་ལྡོག་པ་དུ་མ་མེད་པས་ཁྱབ། མཚོན་བྱ་
ཡིན་ན་ཁྱོད་ཀྱི་དོན་ལྡོག་ཡོད་པས་ཁྱབ། ཡིན་པ་སྲིད་པའི་ཤེས་བྱ་ཡིན་ན།
ཁྱོད་ཀྱི་གཞི་ལྡོག་ཡོད་པས་ཁྱབ་བོ། །
ས་བཅད་བདུན་པ། གཅིག་དང་ཐ་དད་ཀྱི་
རྣམ་གཞག་བཤད་པ།
དང་པོ། གཅིག་བཤད་པ།
སོ་སོ་བ་མ་ཡིན་པའི་ཆོས་དེ། གཅིག་གི་མཚན་ཉིད། མཚན་གཞི་ནི་སྒྲ་
409



དང་། བུམ་པ་དང་། སྒྲ་མི་རྟག་པ་དང་། བུམ་པའི་བྱས་པ་ལྟ་བུའོ། །སོ་སོ་
བ་མ་ཡིན་པ་ཞེས་པ་ནི། དཔེར་ན་བུམ་པ་ལྟ་བུ་རྟོག་ངོར་ཤར་བ་ན།
གཅིག་ཁོ་ན་ལས་ཆ་ཅུང་ཟད་ཐ་དད་དུ་སྣང་བ་མེད་པ་དང་། བུམ་པའི་
བྱས་པ་ཡང་རྟོག་ངོར་སྣང་བ་ན་གཅིག་ཏུ་སྣང་བ་ལས་གཉིས་སུ་སྣང་བ་་་་་
མེད་པས་ན། སོ་སོ་བ་མ་ཡིན་པ་ཞེས་སོ། །མཚན་ཉིད་ཀྱི་ཟུར་དུ་ཆོས་ཞེས་
པས་རི་བོང་རྭ་གཅིག་ཡིན་པ་གཅོད་པའི་ཕྱིར། རི་བོང་རྭ་ཡང་རྟོག་ངོར་
གཅིག་ཏུ་སྣང་ཡང་། སྣང་བ་ལྟར་མེད་པ་ཡིན་པས་གཅིག་མ་ཡིན་ཏེ།
གཅིག་ཡིན་ན་ཡོད་པ་ཡིན་པས་ཁྱབ་པའི་ཕྱིར་རོ། །
གཅིག་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་ལྡོག་གཅིག་པ་
དང་། ངོ་བོ་གཅིག་པ་དང་། རིགས་གཅིག་པ་དང་། རྫས་གཅིག་པ་དང་
བཞི་ཡོད། །
（དང་པོ） རང་ལྡོག་གཅིག་པ་ནི། རང་ལྡོག་སོ་སོ་བ་མ་ཡིན་པའི་ཆོས་
དེ། རང་ལྡོག་གཅིག་པའི་མཚན་ཉིད། མཚན་གཞི་ནི། བུམ་པ་དང་བུམ་པ་
གཉིས་དང་། བྱས་པ་དང་བྱས་པ་གཉིས། ཡོད་པ་དང་ཡོད་པ་གཉིས་ལྟ་
བུའོ། །རང་ལྡོག་ཅེས་པ་ནི། དཔེར་ན། བྱས་པ་དང་མི་རྟག་པ་གཉིས་ཕན་
ཚུན་ཡིན་ཁྱབ་མཉམ་ཡིན་ཡང་། བློ་ངོར་བྱས་པ་དེ་མི་རྟག་པའི་ཆ་དང་མི་
འདྲ་བར་འཆར་ལ། འཆར་བ་ལྟར་མི་རྟག་པའི་ལྡོག་ཆའི་དོན་དེ་བྱས་པའི་
དོན་ལས་གཞན་ཞིག་གོ་རྒྱུ་ཡོད་པས་ན། མི་རྟག་པ་དེ་བྱས་པའི་རང་ལྡོག་
མ་ཡིན་ལ། བྱས་པ་དེ་བྱས་པའི་རང་ལྡོག་ཡིན་པ་དང་། དེ་ལྟར་མི་རྟག་པ་
410



ཡང་མི་རྟག་པའི་རང་ལྡོག་ཡིན་གྱི། བྱས་པ་དེ་མི་རྟག་པའི་རང་ལྡོག་མ་
ཡིན་ནོ། །དེ་བཞིན་དུ་བུམ་པའི་བྱས་པ་དང་བྱས་པ་གཉིས་ནི་རྟོག་ངོར་སོ་
སོར་འཆར་བ་དང༌། བུམ་པའི་བྱས་པ་ནི་བུམ་པ་རང་ཉིད་ཀྱི་བྱས་པ་ཙམ་
ཡིན་པ་དང་། བྱས་པ་ནི་ཀ་བ་ལ་སོགས་པའི་དངོས་པོ་ཐམས་ཅད་ཀྱི་བྱས་
པ་ཡིན་པས་དོན་ཡང་མི་འདྲ་བའི་ཁྱད་པར་ཡོད་པས་དེ་གཉིས་རང་ཉིད་་་་
རང་ཉིད་ཀྱི་རང་ལྡོག་ཡིན་གྱི། ཕན་ཚུན་གཅིག་གཅིག་གི་རང་ལྡོག་མ་ཡིན་
པ་བཞིན་དུ། རྟོག་ངོར་ཆོས་གང་ཡིན་ཡང་རང་ཉིད་དང་ཐ་དད་པའི་ཆ་
ཅུང་ཟད་ཀྱང་འཆར་དུ་མེད་པའི་ཆོས་དེ་ཆོས་དེའི་ལྡོག་པ་ཡིན་ཏེ། དཔེར་
ན། བུམ་པ་བུམ་པའི་ལྡོག་པའམ་བུམ་པ་བུམ་པའི་རང་ལྡོག་ཡིན་ནོ། །རང་
སོ་སོ་བ་མ་ཡིན་པའི་ཆོས་དེ་གཅིག་ཡིན་ལ། ཆོས་མ་ཡིན་ན། རྟོག་ངོར་ལྡོག་
པ་ཐ་མི་དད་དུ་སྣང་ཡང་རང་ལྡོག་གཅིག་མ་ཡིན་ཏེ། རི་བོང་གི་རྭ་རྟོག་
ངོར་རང་ལྡོག་ཐ་མི་དད་དུ་སྣང་ཡང་། རང་ལྡོག་གཅིག་མ་ཡིན་པའི་ཕྱིར་
རོ། །རང་ལྡོག་གཅིག་གི་མཚན་ཉིད་དེ་གཞི་ལ་སྦྱར་ན། ཡོད་པ་དང་རང་
ལྡོག་སོ་སོ་བ་མ་ཡིན་པའི་ཆོས་དེ། ཡོད་པ་དང་རང་ལྡོག་གཅིག་གི་མཚན་
ཉིད།མཚན་གཞི་ནི། ཡོད་པ་གཅིག་པུ་དེ་ཡིན་གྱི། དེ་ལས་གཞན་གང་ཡང་
མེད་དེ། ཡོད་པ་དེ་ཡོད་པ་དང་རང་ལྡོག་གཅིག་ཡིན་གྱི། དེ་ལས་གཞན་
པའི་ཤེས་བྱ་དང་དངོས་པོ་སོགས་ཆོས་གང་ཡང་ཡོད་པ་དང་རང་ལྡོག་སོ་
སོ་བ་ཡིན་ལ། རང་ལྡོག་གཅིག་མ་ཡིན་པའི་ཕྱིར་རོ། །བུམ་པ་དང་རང་ལྡོག་
སོ་སོ་བ་མ་ཡིན་པའི་ཆོས་དེ། བུམ་པ་དང་རང་ལྡོག་གཅིག་གི་མཚན་ཉིད།
411



མཚན་གཞི་ནི། བུམ་པ་གཅིག་པུའོ། །དེས་གཞི་གྲུབ་ཀྱི་ཆོས་ཐམས་ཅད་ལ་
རིགས་འགྲེའོ། །ཡོད་པ་དང་རང་ལྡོག་སོ་སོ་བ་མ་ཡིན་པའི་ཆོས་ཡིན་ན།།
ཡོད་པ་དང་རང་ལྡོག་གཅིག་ཡིན་པས་ཁྱབ་ཀྱང་། ཡོད་པ་དང་རང་ལྡོག་སོ་
སོ་བ་མ་ཡིན་ན། ཡོད་པ་དང་རང་ལྡོག་གཅིག་ཡིན་པས་མ་ཁྱབ་སྟེ། རི་བོང་
རྭ་དེ་ཡོད་པ་དང་རང་ལྡོག་སོ་སོ་བ་མ་ཡིན་པ་གང་ཞིག དེ་ཡོད་པ་དང་
རང་ལྡོག་གཅིག་མ་ཡིན་པའི་ཕྱིར། དང་པོ་གྲུབ་སྟེ། རི་བོང་རྭ་མེད་ངེས་
ཡིན་པས་རི་བོང་རྭའི་རང་ལྡོག་མེད། དེ་བས་ཡོད་པ་དང་རི་བོང་རྭ་གཉིས་
རང་ལྡོག་སོ་སོ་བ་མ་ཡིན་པ་ཡིན་པའི་ཕྱིར། གཉིས་པ་གྲུབ་སྟེ། ཡོད་པ་དང་
རང་ལྡོག་གཅིག་པ་ནི། ཡོད་པ་དེ་གཅིག་པུ་ཡིན་ལ། རི་བོང་རྭ་ཡོད་པ་དེ་
མ་ཡིན་པའི་ཕྱིར་ཏེ། ཡོད་པ་མ་ཡིན་པའི་ཕྱིར།
(གཉིས་པ) ངོ་བོ་གཅིག་པ་ནི། ངོ་བོ་སོ་སོ་བ་མ་ཡིན་པའི་ཆོས་དེ། ངོ་
བོ་གཅིག་པའི་མཚན་ཉིད། ངོ་བོ་གཅིག་པ་དང་། རང་བཞིན་གཅིག་པ་
དང་། བདག་ཉིད་གཅིག་པ་རྣམས་དོན་གཅིག དེས་ན། རང་བཞིན་སོ་སོ་
བ་མ་ཡིན་པའི་ཆོས་དེ། རང་བཞིན་གཅིག་པའི་མཚན་ཉིད། མཚན་གཞི་ནི།
ཡོད་པ་དང་ཤེས་བྱ་གཉིས་དང་། དངོས་པོ་དང་བྱས་པ་གཉིས་དང་། བུམ་
པ་དང་ཤེས་བྱ་གཉིས་ལྟ་བུ། ཡོད་པ་དང་ཤེས་བྱ་གཉིས་ཆོས་ཅན། ངོ་བོ་
གཅིག་ཡིན་ཏེ། དེ་གཉིས་ཆོས་ཡིན་པ་གང་ཞིག ངོ་བོ་སོ་སོ་བ་མ་ཡིན་པའི་
ཕྱིར། དང་པོ་གྲུབ་སྟེ། གཞི་གྲུབ་པའི་ཕྱིར། གཉིས་པ་གྲུབ་སྟེ། ཡོད་པ་རང་
ཉིད་ཤེས་བྱ་ཡིན་ཞིང་། ཡོད་པའི་ངོ་བོ་ཤེས་བྱས་གྲུབ་པ་ཡིན་གྱི། ཤེས་བྱ་
412



ལས་ལོགས་སུ་གྱུར་པའི་ཡོད་པ་མེད། ཤེས་བྱ་རང་ཉིད་ཡོད་པ་ཡིན་ཞིང་།
ཡོད་པ་ལས་ལོགས་སུ་གྱུར་པའི་ཤེས་བྱ་མེད་པའི་ཕྱིར། དེས་ན། ཡོད་པ་
དང་ཤེས་བྱ་གཉིས་ཕན་ཚུན་ཡིན་པ་ཅན་གྱི་ངོ་བོ་གཅིག་པ་ཡིན་ནོ། །བུམ་
པ་དང་ཤེས་བྱ་གཉིས་ཆོས་ཅན། ངོ་བོ་གཅིག་ཡིན་ཏེ། དེ་གཉིས་ཆོས་ཡིན་
པ་གང་ཞིག ངོ་བོ་སོ་སོ་བ་མ་ཡིན་པའི་ཕྱིར། དང་པོ་སླ། གཉིས་པ་གྲུབ་སྟེ།
བུམ་པ་རང་ཉིད་ཤེས་བྱ་ཡིན་ལ། བུམ་པའི་ངོ་བོ་ཤེས་བྱ་དེ་ཉིད་ཀྱིས་གྲུབ་
པ་ཡིན་གྱི། ཤེས་བྱ་ལས་ལོགས་སུ་གྱུར་པའི་བུམ་པ་མེད་པའི་ཕྱིར་རོ། །བུམ་
པ་དང་ཤེས་བྱ་གཉིས་ནི། ཕན་ཚུན་ཡིན་པ་ཅན་མ་ཡིན་པར་ཅིག་ཤོས་ནས་
ཡིན་པ་ཅན་གྱི་ངོ་བོ་གཅིག་པ་ཡིན་ནོ། །ཡོད་པ་དང་ངོ་བོ་སོ་སོ་བ་མ་ཡིན་
པའི་ཆོས་དེ། ཡོད་པ་དང་ངོ་བོ་གཅིག་པའི་མཚན་ཉིད། མཚན་གཞི་ནི།
རྟག་པ་དང་། དངོས་པོ་དང་། བུམ་པ་ལ་སོགས་ཡོད་པའི་བྱེ་བྲག་ཐམས་
ཅད་བཞག་ཆོག་གོ །བུམ་པ་དང་བུམ་པ་མི་རྟག་པ་གཉིས་ངོ་བོ་གཅིག་
ཡིན་ཏེ། བུམ་པ་མི་རྟག་པ་བུམ་པའི་ངོ་བོ་ཡིན་པར་བློ་དོན་མཐུན་ལ་
འཆར་བའི་ཕྱིར། ངོ་བོ་གཅིག་པའི་ཞིབ་ཆ་འགལ་འབྲེལ་གྱི་སྐབས་སུ་
བཤད་ཟིན་པས་འདིར་མི་སྤྲོས་སོ། །
(གསུམ་པ） རིགས་གཅིག་པ་ནི། རིགས་སོ་སོ་བ་མ་ཡིན་པའི་ཆོས་དེ།
རིགས་གཅིག་པའི་མཚན་ཉིད། མཚན་གཞི་ནི། གསེར་བུམ་ཟངས་བུམ་
གཉིས་དང་། ཉེར་ལེན་གྱི་བློ་གཅིག་ལས་སྐྱེས་པའི་ཚོར་འདུ་གཉིས་ལྟ་
བུའོ། །རིགས་གཅིག་པ་ལ་དབྱེ་ན། ལྡོག་པ་རིགས་གཅིག་པ་དང་རྫས་
413



རིགས་གཅིག་པ་གཉིས་ཡོད།
(༡)ལྡོག་པ་རིགས་གཅིག་པ་ནི། ཆོས་དེ་གཉིས་ལྡོག་པ་རིགས་འདྲ་
བར་སྣང་བའི་བློ་དོན་མཐུན་སྐྱེ་ཡུལ་གྱི་ཆོས་དེ། ལྡོག་པ་རིགས་གཅིག་གི་
མཚན་ཉིད། དེ་ལ་དབྱེ་ན། འདུས་བྱས་སུ་གྱུར་པའི་ལྡོག་པ་རིགས་གཅིག་
པ་དང༌། འདུས་མ་བྱས་སུ་གྱུར་པའི་ལྡོག་པ་རིགས་གཅིག་པ་གཉིས་ཡོད།
དང་པོ་འདུས་བྱས་སུ་གྱུར་པའི་ལྡོག་པ་རིགས་གཅིག་པ་ལ་ཡང་། བེམ་པོར་
གྱུར་པའི་ལྡོག་པ་རིགས་གཅིག་པ་དང་། ཤེས་པར་གྱུར་པའི་ལྡོག་པ་རིགས་
གཅིག་པ་དང་། ལྡན་མིན་འདུ་བྱེད་དུ་གྱུར་པའི་ལྡོག་པ་རིགས་གཅིག་པ་
དང་གསུམ། དང་པོ་ནི། གསེར་བུམ་དང་ཟངས་བུམ་གཉིས་ལྟ་བུ།གཉིས་པ་
ནི། ལྷས་སྦྱིན་གྱི་མིག་ཤེས་དང་མཆོད་སྦྱིན་གྱི་མིག་ཤེས་གཉིས་དང་། ཕོའི་
མིག་ཤེས་དང་། མོའི་མིག་ཤེས་གཉིས་ལྟ་བུ། གསུམ་པ་ནི། ཤར་གྱི་མི་དང་
ལྷོའི་མི་གཉིས། བ་ལང་དཀར་ཟལ་དང་བ་ལང་ནག་རྒུར་གཉིས་ལྟ་བུའོ། །
གཉིས་པ་འདུས་མ་བྱས་སུ་གྱུར་པའི་ལྡོག་པ་རིགས་གཅིག་པ་ནི། བུམ་
པ་གང་ཟག་གི་བདག་མེད་དང་ཀ་བ་གང་ཟག་གི་བདག་མེད་གཉིས་ལྟ་་་་་ །
བུའོ། །
ཡང་ལྡོག་པ་རིགས་གཅིག་ལ་དབྱེ་ན་། སྒྲུབ་པར་གྱུར་པའི་ལྡོག་པ་
རིགས་གཅིག་པ་དང་། དགག་པར་གྱུར་པའི་ལྡོག་པ་རིགས་གཅིག་པ་
གཉིས་ཡོད། དང་པོ་ནི། གང་ཟག་གང་དང་གང་གིས་ཡིད་གཏད་པས་
མཐོང་ཙམ་ཉིད་ནས་འདི་དང་འདི་འདྲའོ་སྙམ་པའི་བློ་ངང་གིས་སྐྱེད་ནུས་
41 4



པའི་ཆོས་དེ། སྒྲུབ་པར་གྱུར་པའི་ལྡོག་པ་རིགས་གཅིག་གི་མཚན་ཉིད། དེ་
ལ་ཡང་རང་ཡིན་གྱི་གཟུགས་ཤེས་ལྡན་མིན་འདུ་བྱེད་གསུམ་ཡོད་དེ། གླིང་
བུའི་སྒྲ་དང་དྲིལ་བུའི་སྒྲ་གཉིས་དང་པོ་དང་། སྔོ་འཛིན་མིག་ཤེས་དང་ཁྲ་
འཛིན་མིག་ཤེས་གཉིས་གཉིས་པ་དང་། བུམ་པའི་མི་རྟག་པ་དང་ཀ་བའི་མི་
རྟག་པ་གཉིས་གསུམ་པ་ཡིན་ནོ། །མཚན་ཉིད་ཀྱི་ཟུར་དུ་གང་ཟག་གང་དང་
གང་གིས་ཞེས་པ་ནི་བརྡ་ལ་བྱང་མ་བྱང་གི་གང་ཟག་གང་དང་གང་གིས་་་་་
ཞེས་པའོ། །གཉིས་པ་ནི། དགག་བྱ་རིགས་གཅིག་བཀག་ཙམ་གྱི་མེད་དགག་
དེ། དགག་པར་གྱུར་པའི་ལྡོག་པ་རིགས་གཅིག་གི་མཚན་ཉིད། མཚན་གཞི་
ནི། ཀ་བ་གང་ཟག་གི་བདག་མེད་དང་བུམ་པ་གང་ཟག་གི་བདག་མེད་
གཉིས་དང་། བུམ་པ་རྟག་སྟོང་དང་ཀ་བ་རྟག་སྟོང་གཉིས་ལྟ་བུ་སྟེ། དང་པོ་
གཉིས་ནི། དགག་བྱ་རིགས་གཅིག་པ་གང་ཟག་གི་བདག་བཀག་པའི་མེད་
དགག་དང་། ཕྱི་མ་གཉིས་ནི། དགག་བྱ་རིགས་གཅིག་པ་རྟག་པ་བཀག་
པའི་མེད་དགག་ཡིན་ནོ། །བུམ་པ་གང་ཟག་གི་བདག་མེད་དང་བུམ་པ་རྟག་
སྟོང་གཉིས་མེད་དགག་ཡིན་ཡང་། ལྡོག་པ་རིགས་གཅིག་མ་ཡིན་ཏེ། དེ་
གཉིས་དགག་བྱ་རིགས་མི་གཅིག་པས་ལྡོག་པ་རིགས་མི་འདྲ་བ་ཡིན་ཏེ། དེ་
གཉིས་འདྲ་བར་འཛིན་པའི་བློ་དོན་མཐུན་སྐྱེ་བ་མེད་པའི་ཕྱིར། དེས་ན་དེ་
གཉིས་ལྟ་བུ་དགག་བྱ་རིགས་མི་གཅིག་པའི་མེད་དགག་རྣམས་ནི་དག་
པར་གྱུར་པའི་ལྡོག་པ་རིགས་མི་གཅིག་པ་ཡིན་ནོ། །སྒྲུབ་པར་གྱུར་པའི་ལྡོག་
པ་རིགས་མི་གཅིག་པ་ནི། ཀ་བུམ་གཉིས་དང་། ཚོར་འདུ་གཉིས་སོགས་
415



མཐའ་ཡས་སོ། །ཡང་སྒྲའི་བྱས་པ་དང་བུམ་པའི་བྱས་པ་གཉིས་ནི་ལྡོག་པ་
རིགས་གཅིག་ཡིན་ཏེ། དེ་གཉིས་བློ་དོན་མཐུན་ལ་འདྲ་བར་སྣང་བའི་ཕྱིར།
སྒྲ་བྱས་པ་དང་བུམ་པ་བྱས་པ་གཉིས་ནི་ལྡོག་པ་རིགས་གཅིག་མ་ཡིན་ཏེ།
དེ་གཉིས་ལ་འདྲ་བར་སྣང་བའི་བློ་མི་སྐྱེ་བའི་ཕྱིར། དེ་ཐལ། རྣ་ཤེས་ཀྱི་
མཉན་བྱའི་རྫས་བྱས་པ་ཡིན་པ་དང་། ལྟོ་ལྡིར་བའི་རྫས་བྱས་པ་ཡིན་པ་
གཉིས་བློ་དོན་མཐུན་ལ་འདྲ་བར་མི་སྣང་བའི་ཕྱིར། ཡང་བུམ་པ་ལྟ་བུ་ཐ་
མི་དད་པའི་ཆོས་ཡིན་ན། ལྡོག་པ་རིགས་གཅིག་མ་ཡིན་པས་ཁྱབ། དེ་ནི་
ལྡོག་པ་རིགས་འདྲ་བར་མི་འདོད་དེ། འདྲ་བ་ལ་ནི་ཕན་ཚུན་གཉིས་ཡོད་
དགོས་ཀྱི། གཅིག་ལ་འདྲ་བའི་ཐ་སྙད་མེད་པའི་ཕྱིར་རོ། །
(༢）རྫས་རིགས་གཅིག་པ། རང་གི་ཉེར་ལེན་གཅིག་ལས་སྐྱེས་པའི་ཐ་
དད་པའི་འདུས་བྱས་དེ། རྫས་རིགས་གཅིག་གི་མཚན་ཉིད། རྫས་རིགས་
གཅིག་པ་དང་། རྫས་རིགས་འདྲ་བ་དང་། རྫས་རིགས་མཐུན་པ་རྣམས་
དོན་གཅིག མཚན་གཞི་ནི། ཉེར་ལེན་ནས་རྡོག་གཅིག་ལས་སྐྱེས་པའི་ནས་
འབྲུ་ཆེ་ཆུང་གཉིས་ལྟ་བུ། རྫས་རིགས་གཅིག་པ་ནི། རྫས་རིགས་གཅིག་པའི་
ཆོས་གཉིས་རྫས་གཅིག་ཡིན་མིན་ལ་མི་བྱེད་པར། དེ་གཉིས་ཉེར་ལེན་གྱི་
རྫས་གཅིག་ལས་གྲུབ་པ་ཡིན་མིན་ལ་བྱེད་པ་ཡིན་ཏེ། སྡེ་བདུན་རྒྱན་ལས།
རྫས་རིགས་མཐུན་པ་སོགས་འཇོག་པ་ནི། ཉེར་ལེན་གཅིག་ལས་སྐྱེས་པས་
འཇོག་པ་ཡིན་པས། ཉེར་ལེན་གཅིག་ལས་སྐྱེས་པའི་དངོས་པོ་ཐ་དད་པ་
རྣམས་ཕན་ཚུན་རྫས་ཀྱི་རིགས་མཐུན་པ་དང་གཅིག་པ་དང་འདྲ་བ་ཞེས་་་་་
416



བྱའོ། །ཞེས་གསུངས་པའི་ཕྱིར། རྫས་རིགས་གཅིག་པ་ལ་དབྱེ་ན་གསུམ་ཡོད་
དེ། གཟུགས་སུ་གྱུར་པའི་རྫས་རིགས་གཅིག་པ་དང་། ཤེས་པར་གྱུར་པའི་
རྫས་རིགས་གཅིག་པ་དང་། ལྡན་མིན་འདུ་བྱེད་དུ་གྱུར་པའི་རྫས་རིགས་
གཅིག་པ་དང་གསུམ་ཡོད་པའི་ཕྱིར། དང་པོ་གཞག་ཏུ་ཡོད་དེ། ཉེར་ལེན་
ནས་རྡོག་གཅིག་ལས་སྐྱེས་པའི་ནས་འབྲུ་ཐ་དད་པ་གཉིས་ལྟ་བུ་དེ་ཡིན་་་་་་
པའི་ཕྱིར། གཉིས་པ་གཞག་ཏུ་ཡོད་དེ། རང་རྒྱུ་བློ་གཅིག་ལས་སྐྱེས་པའི་
གཙོ་སེམས་དང་འཁོར་ཀུན་འགྲོ་ལྔ་ལྟ་བུ་དེ་ཡིན་པའི་ཕྱིར། གསུམ་པ་
གཞག་ཏུ་ཡོད་དེ། འཇིམ་པ་གཅིག་ལས་སྐྱེས་པའི་རྫ་བུམ་གྱི་བྱས་མི་རྟག་
གཉིས་ལྟ་བུ་དེ་ཡིན་པའི་ཕྱིར།
(བཞི་བ) རྫས་གཅིག་པ་ནི། རྫས་ཀྱི་སྒོ་ནས་སོ་སོ་བ་མ་ཡིན་པར་སྐྱེས་
པའི་ཆོས་དེ། རྫས་གཅིག་པའི་མཚན་ཉིད། དེ་དང་འདུས་བྱས་སུ་གྱུར་པའི་
བདག་ཉིད་གཅིག་པ་དང་དོན་གཅིག མཚན་གཞི་ནི། བྱས་པ་དང་མི་རྟག་
པ་གཉིས་དང་། བུམ་པ་དང་བུམ་པའི་སྐྱེ་གནས་རྒ་འཇིག་བཞི་དང་། བུམ་
པ་དང་བུམ་པའི་མཆུ་གཉིས་དང་། མཚུངས་ལྡན་གྱི་སེམས་དང་ཀུན་འགྲོ་
ལྔ་ལྟ་བུའོ། །དེ་དག་གི་རྫས་གཅིག་ཚུལ་ཡོད་དེ། བྱས་པའི་རྫས་དེ་ཉིད་ལས་
མི་རྟག་པ་གྲུབ། མི་རྟག་པའི་རྫས་དེ་ཉིད་ལས་བྱས་པ་གྲུབ་པ་བཞིན་དུ་
བུམ་པའི་རྫས་དེ་ལས་བུམ་པའི་སྐྱེ་སོགས་བཞི་གྲུབ། བུམ་པའི་རྫས་ལས་
བུམ་པའི་མཆུ་གྲུབ་པ་དང༌། མཆུ་ལྟོ་སོགས་ཀྱི་རྫས་ལས་བུམ་པ་གྲུབ་པ་
ཡིན་གྱི། བྱས་པའི་རྫས་ལས་ལོགས་ཤིག་གིས་མི་རྟག་པ་གྲུབ་པ་ལ་སོགས་མ་
417



ཡིན་པས་ན་རྫས་ཀྱི་སྒོ་ནས་གཅིག་ཡིན་ཞིང་རྫས་ཀྱི་སྒོ་ནས་སོ་སོ་བ་མ་ཡིན་
པར་སྐྱེས་པའི་ཆོས་ཡིན་པའི་ཕྱིར། རྟགས་ཟུར་ཕྱི་མ་གྲུབ་སྟེ། བྱས་མི་རྟག་
གཉིས་ལ་སོགས་པ་བློ་མ་འཁྲུལ་བ་མངོན་སུམ་ལ་ཐ་དད་དུ་མི་སྣང་བའི་་་་་
ཕྱིར། ཁྱབ་སྟེ། བློ་མ་འཁྲུལ་བ་ལ་ཐ་དད་དུ་སྣང་བ་དེ་རྫས་ཐ་དད་དུ་དང་།
རང་མངོན་སུམ་དུ་མཐོང་བའི་མངོན་སུམ་དེ་ལ་ཐ་དད་དུ་མི་སྣང་བ་དེ་་་་
རྫས་གཅིག་ཡིན་པར་འཇོག་བྱེད་དུ་རྣམ་འགྲེལ་ལས་གསུངས་པའི་ཕྱིར་རོ། །
གཉིས་པ། ཐ་དད་བཤད་པ།
སོ་སོ་བའི་ཆོས་དེ། ཐ་དད་ཀྱི་མཚན་ཉིད། མཚན་གཞི་ནི་ཀ་བུམ་
གཉིས་དང་། བྱས་མི་རྟག་གཉིས་དང་། ཤེས་བྱ་དང་ཡོད་པ་གཉིས་དང་།
བུམ་པ་དང་དངོས་པོ་གཉིས་ལྟ་བུའོ། །ཐ་དད་ཅེས་པ་ནི་རྟོག་ངོར་རང་
ལྡོག་སོ་སོ་བར་སྣང་ཞིང་སྣང་བ་ལྟར་དུ་གྲུབ་པའི་ཆོས་དེ་ཡིན་ནོ། །
ཐ་དད་ལ་དབྱེ་ན། རང་ལྡོག་ཐ་དད་པ་དང་། ངོ་བོ་ཐ་དད་པ་དང་།
རིགས་ཐ་དད་པ་དང་། རྫས་ཐ་དད་པ་དང་བཅས་བཞི་ཡོད་དོ། །
（དང་པོ) རང་ལྡོག་ཐ་དད་པ་ནི། རང་ལྡོག་སོ་སོ་བའི་ཆོས་དེ་རང་
ལྡོག་ཐ་དད་ཀྱི་མཚན་ཉིད། མཚན་གཞི་ནི། ཀ་བུམ་གཉིས་དང་། གཟུགས་
ཤེས་གཉིས་དང་། ཤེས་བྱ་དང་ཡོད་པ་གཉིས་ལྟ་བུ། ཡོད་པ་དང་རང་ལྡོག་
སོ་སོ་བའི་ཆོས་དེ། ཡོད་པ་དང་རང་ལྡོག་ཐ་དད་ཀྱི་མཚན་ཉིད། མཚན་
གཞི་ནི། བུམ་པ་ལྟ་བུ། དངོས་པོ་དང་རང་ལྡོག་སོ་སོ་བའི་ཆོས་དེ། དངོས་
418



པོ་དང་རང་ལྡོག་ཐ་དད་ཀྱི་མཚན་ཉིད། མཚན་གཞི་ནི་སྒྲ་ལྟ་བུ། ཆོས་
ཐམས་ཅད་ལ་རིགས་འགྲེའོ། །
（གཉིས་པ） ངོ་བོ་ཐ་དད་པ་ནི། ངོ་བོ་སོ་སོ་བའི་ཆོས་དེ། ངོ་བོ་ཐ་
དད་ཀྱི་མཚན་ཉིད། ངོ་བོ་ཐ་དད་དང་། རང་བཞིན་ཐ་དད་དང་། བདག་
ཉིད་ཐ་དད་རྣམས་དོན་གཅིག མཚན་གཞི་ནི། ཀ་བུམ་གཉིས་དང་། བུ་
རམ་གྱི་རོ་གཟུགས་གཉིས་དང༌། བུམ་པ་དང་བུམ་པ་མ་ཡིན་པ་གཉིས་ལྟ་
བུའོ། །བུམ་པ་དང་བུམ་པ་མ་ཡིན་པ་གཉིས་ངོ་བོ་གཅིག་མ་ཡིན་ཏེ། འབྲེལ་
མེད་དོན་གཞན་ཡིན་པའི་ཕྱིར་ཏེ། བུམ་པ་མ་ཡིན་པ་ལ་བུམ་པའི་ངོ་བོ་
མེད་པའི་ཕྱིར། །
(གསུམ་པ)རིགས་ཐ་དད་པ་ནི། རིགས་སོ་སོ་བའི་ཆོས་དེ། རིགས་ཐ་
དད་ཀྱི་མཚན་ཉིད། རིགས་ཐ་དད་པ་དང་། རིགས་མི་གཅིག་པའི་ཆོས་
དང༌། རིགས་མི་འདྲ་བའི་ཆོས་དང་། རིགས་མི་མཐུན་པའི་ཆོས་རྣམས་
དོན་གཅིག རིགས་ཐ་དད་པ་ལ་དབྱེ་ན། སྒྲུབ་པར་གྱུར་པའི་རིགས་ཐ་དད་
དང་། དགག་པར་གྱུར་པའི་རིགས་ཐ་དད་པ་གཉིས་ཡོད། བེམ་ཤེས་གཉིས་
དང་། རྟ་བ་ལང་གཉིས་སོགས་དང་པོ་དང་། བུམ་པ་གང་ཟག་གི་བདག་
མེད་དང་བུམ་པ་རྟག་སྟོང་གཉིས་དང་། གང་ཟག་གི་བདག་མེད་དང་
འདུས་མ་བྱས་ཀྱི་ནམ་མཁའ་གཉིས་ལྟ་བུ་གཉིས་པ་ཡིན་ནོ། །
（བཞི་བ） རྫས་ཐ་དད་པ་ནི། རྫས་ཀྱི་སྒོ་ནས་སོ་སོ་བར་སྐྱེས་པའི་ཆོས་
དེ། རྫས་ཐ་དད་ཀྱི་མཚན་ཉིད། འདུས་བྱས་སུ་གྱུར་པའི་ངོ་བོ་ཐ་དད་དང་།
41g



རྫས་ཐ་དད་གཉིས་དོན་གཅིག མཚན་གཞི་ནི། ཀ་བུམ་གཉིས་དང་།
གཟུགས་ཤེས་གཉིས་ལ་སོགས་པ་ངོ་བོ་ཐ་དད་པའི་དངོས་པོ་ཐམས་ཅད་་་་་
ཡིན་ཏེ། རྫས་ཐ་དད་ནི། དངོས་པོ་ནང་གི་ངོ་བོ་ཐ་དད་པ་རྣམས་རྫས་ཐ་
དད་ལ་བཞག་པ་དང་། རྫས་གཅིག་ནི་སྤྱིར་ངོ་བོ་གཅིག་པའི་ཆོས་རྣམས་ཀྱི་
ནང་ནས་དངོས་པོར་གྱུར་པའི་ངོ་བོ་གཅིག་པའི་ཆོས་རྣམས་བྱེ་བྲག་ཏུ་ཕྱེས་
ནས་རྫས་གཅིག་པ་ལ་བཞག་པ་ཡིན་པའི་ཕྱིར་ཏེ། དངོས་པོར་གྱུར་པའི་ངོ་
བོ་གཅིག་པའི་ཆོས་ཇི་སྙེད་པ་ཐམས་ཅད་རྫས་གཅིག་ལས་གྲུབ་པ་ཡིན་པས་
ན། ངོ་བོ་གཅིག་ཡིན་པ་མ་ཟད་རྫས་གཅིག་ཀྱང་ཡིན་པར་རྟོགས་པའི་ཆེད་
ཡིན་པའི་ཕྱིར་རོ། །དེས་ན་ངོ་བོ་གཅིག་ཡིན་ན་རྫས་གཅིག་ཡིན་མི་དགོས་
ལ། རྫས་གཅིག་ཡིན་ན་ངོ་བོ་གཅིག་ཡིན་པས་ཁྱབ་བོ། །
གསུམ་པ། མཐའ་དཔྱད་པ།
གཅིག་ཡིན་ན་རང་ལྡོག་གཅིག་ཡིན་པས་ཁྱབ་སྟེ། དེ་གཉིས་དོན་
གཅིག་ཡིན་པའི་ཕྱིར། དེར་ཐལ། རང་ལྡོག་ཐ་དད་ཡིན་ན་གཅིག་མ་ཡིན་
པས་ཁྱབ། གཅིག་མ་ཡིན་ན་རང་ལྡོག་ཀྱང་གཅིག་མ་ཡིན་པས་ཁྱབ་པའི་
ཕྱིར་རོ། །རང་ལྡོག་གཅིག་ཡིན་ན་ངོ་བོ་གཅིག་ཡིན་པས་ཁྱབ་སྟེ། བུམ་པ་དེ་
རང་ལྡོག་ཀྱང་གཅིག་ཡིན། ངོ་བོ་ཡང་གཅིག་ཡིན་པའི་ཕྱིར། ངོ་བོ་གཅིག་
ཡིན་ན་གཅིག་ཡིན་པས་མ་ཁྱབ་སྟེ། བུམ་པ་དང་བུམ་པའི་སྐྱེ་སོགས་བཞི་
དང༌། ཤེས་བྱ་དང་ཡོད་པ་གཉིས་སོགས་ངོ་བོ་གཅིག་ཡིན་ཡང་གཅིག་མ་
420



ཡིན་པའི་ཕྱིར་ཏེ། དེ་དག་ཐ་དད་ཡིན་པའི་ཕྱིར། དེར་ཐལ། དེ་དག་རང་
ལྡོག་ཐ་དད་ཡིན་པའི་ཕྱིར། ངོ་བོ་གཅིག་ཡིན་ན། རིགས་གཅིག་ཡིན་པས་
མ་ཁྱབ་སྟེ། བུམ་པ་དང་ཡོད་པ་གཉིས་ངོ་བོ་གཅིག་ཡིན་པ་གང་ཞིག
རིགས་གཅིག་མ་ཡིན་པའི་ཕྱིར། རྟགས་ཕྱི་མ་དེར་ཐལ། ལྡོག་པ་རིགས་
གཅིག་མ་ཡིན་པ་གང་ཞིག རྫས་རིགས་གཅིག་ཀྱང་མ་ཡིན་པའི་ཕྱིར། ངོ་བོ་
གཅིག་ཡིན་ན་རིགས་གཅིག་མ་ཡིན་པས་མ་ཁྱབ་སྟེ། གསེར་བུམ་དང་བུམ་
པ་གཉིས་ངོ་བོ་གཅིག་དང་ལྡོག་པ་རིགས་གཅིག་གཉིས་ཀ་ཡིན་པའི་ཕྱིར། །
རིགས་གཅིག་ཡིན་ན། ལྡོག་པ་རིགས་གཅིག་ཡིན་པས་མ་ཁྱབ་སྟེ། ཉེར་ལེན་
གཅིག་ལས་སྐྱེས་པའི་ཚོར་འདུ་གཉིས་རྫས་རིགས་གཅིག་ཡིན་པས་རིགས་་་་་
གཅིག་ཡིན་པ་གང་ཞིག ལྡོག་པ་རིགས་མི་འདྲ་བས་ལྡོག་པ་རིགས་གཅིག་
མ་ཡིན་པའི་ཕྱིར་རོ། །ངོ་བོ་ཐ་དད་ཡིན་ན་རིགས་གཅིག་མ་ཡིན་པས་མ་
ཁྱབ་སྟེ། གསེར་བུམ་ཟངས་བུམ་གཉིས་ངོ་བོ་ཐ་དད་ཡིན་ཡང་རིགས་
གཅིག་ཡིན་པའི་ཕྱིར། ངོ་བོ་ཐ་དད་ཡིན་ན་རྫས་རིགས་གཅིག་མ་ཡིན་པས་
མ་ཁྱབ་སྟེ། ཉེར་ལེན་ནས་འབྲུ་གཅིག་ལས་སྐྱེས་པའི་ནས་རྡོག་ཆེ་ཆུང་
གཉིས་ངོ་བོ་ཐ་དད་ཡིན་ཡང་། རྫས་རིགས་གཅིག་ཡིན་པའི་ཕྱིར། ངོ་བོ་
གཅིག་ཡིན་ན་རྫས་གཅིག་ཡིན་པས་མ་ཁྱབ་སྟེ། ཤེས་བྱ་དང་ཡོད་པ་གཉིས་
ལ་སོགས་པའི་གཉིས་ཀ་རྟག་པ་ཡིན་པའི་ངོ་བོ་གཅིག་པ་ཐམས་ཅད་ནི་་་་་
རྫས་གཅིག་མ་ཡིན་ཏེ། རྫས་མ་ཡིན་པའི་ཕྱིར། བུམ་པ་དང་ཤེས་བྱ་གཉིས་
ལྟ་བུ་ཅིག་ཤོས་རྫས་སུ་མེད་པའི་ངོ་བོ་གཅིག་པ་ཐམས་ཅད་རྫས་གཅིག་མ་
421



ཡིན་པས་ཁྱབ་སྟེ། རྫས་གཅིག་པ་ལ་གཉིས་ཀ་རྫས་སུ་ཡང་ཡོད།རྫས་གཅིག་
ལས་གྲུབ་པ་ཡང་ཡིན་པའི་ཆོས་རྣམས་ལ་བྱེད་པ་གང་ཞིག རྟག་པ་ལ་རྫས་
མེད་པའི་ཕྱིར། རྫས་རིགས་གཅིག་ཡིན་ན་རྫས་གཅིག་པས་མ་ཁྱབ་སྟེ།
འཇིམ་པ་གཅིག་ལས་སྐྱེས་པའི་རྫ་བུམ་དཀར་སྔོ་གཉིས་རྫས་རིགས་གཅིག་
ཡིན་ཡང་། རྫས་གཅིག་མ་ཡིན་པའི་ཕྱིར། ཟུར་ཕྱི་མ་གྲུབ་སྟེ། དེ་གཉིས་ངོ་
བོ་ཐ་དད་ཡིན་པའི་ཕྱིར། ཁྱབ་སྟེ། ངོ་བོ་གཅིག་ལ་རྫས་གཅིག་གིས་མ་ཁྱབ་
ཀྱང་། རྫས་གཅིག་ལ་ངོ་བོ་གཅིག་གིས་ཁྱབ་པའི་ཕྱིར། དངོས་པོ་དང་རྫས་
གཅིག་ཡིན་ན་རྫས་གཅིག་ཡིན་པས་མ་ཁྱབ་སྟེ། ཀ་བུམ་གཉིས་དངོས་པོ་
དང་རྫས་གཅིག་ཡིན་ཡང་། དེ་གཉིས་རྫས་གཅིག་མ་ཡིན་པའི་ཕྱིར། དེར་
ཐལ། ཀ་བུམ་གཉིས་དངོས་པོའི་རྫས་ལས་གྲུབ་པ་ཡིན་པས་ན་ཀ་བུམ་
གཉིས་དངོས་པོ་དང་རྫས་གཅིག་ཡིན་པ་གང་ཞིག ཀ་བ་དང་བུམ་པ་
གཉིས་རྫས་ཐ་དད་ཡིན་པའི་ཕྱིར།
གཞན་ཡང་དངོས་པོའི་བྱེ་བྲག་ཡིན་ན་དངོས་པོ་དང་རྫས་གཅིག་ཡིན་
པས་ཁྱབ་སྟེ། དེ་ཡིན་ན་དངོས་པོའི་རྫས་ལས་གྲུབ་པ་ཡིན་པས་ཁྱབ་པའི་
ཕྱིར། ཤེས་བྱ་དང་རྫས་གཅིག་པ་མེད་དེ་གཞི་གྲུབ་ན་ཤེས་བྱ་ལ་སོགས་པའི་
རྟག་པ་རྣམས་དང་རྫས་གཅིག་ཡིན་པ་མེད་ལ། རྫས་ཐ་དད་ཡིན་པའང་
མེད་པའི་ཕྱིར། བུམ་པ་དང་རྫས་གཅིག་ཡིན་ན་བུམ་པ་དང་གྲུབ་བདེ་རྫས་
གཅིག་ཡིན་པས་མ་ཁྱབ་སྟེ། དེ་རིང་གི་བུམ་པ་དེ། བུམ་པ་དང་རྫས་གཅིག་
ཡིན་པ་གང་ཞིག དེ་བུམ་པ་དང་གྲུབ་བདེ་རྫས་གཅིག་མ་ཡིན་པའི་ཕྱིར།
422



རྟགས་ཕྱི་མ་གྲུབ་སྟེ། གྲུབ་བདེ་གཅིག་ཡིན་ན། སྐྱེ་བ་དུས་མཉམ། གནས་པ་
དུས་མཉམ། འཇིག་པ་དུས་མཉམ་ཡིན་དགོས་ལ། དེ་རིང་གི་བུམ་པ་དེ།།
བུམ་པ་དང་གྲུབ་པ་སྟེ་སྐྱེ་བ་དུས་མཉམ་པའི་རྫས་གཅིག་མ་ཡིན། བདེ་བ་
སྟེ་གནས་པ་དུས་མཉམ་གྱི་རྫས་གཅིག་མ་ཡིན་པའི་ཕྱིར། དེར་ཐལ། བུམ་
པ་ནི་སྔར་ནས་སྐྱེས་ལ། དེ་རིང་གི་བུམ་པ་ནི་དེ་རིང་སྐྱེས་པས་དེ་གཉིས་སྐྱེ་
བ་དུས་མཉམ་པའི་རྫས་གཅིག་མ་ཡིན་ཞིང་དེ་རིང་གི་བུམ་པ་དེ་རིང་ཙམ་
དུ་གནས། བུམ་པ་ནི་སང་ཉིན་ཡན་ཆད་དུ་ཡང་གནས་པས་དེ་གཉིས་
གནས་པ་དུས་མཉམ་པའི་རྫས་གཅིག་ཀྱང་མ་ཡིན་པའི་ཕྱིར་རོ། །བུམ་པ་
དང་རྫས་གཅིག་ཡིན་ན་བུམ་པ་དང་གྲུབ་བདེ་རྫས་གཅིག་མ་ཡིན་པས་མ་་་
ཁྱབ་སྟེ། བུམ་པའི་བྱས་པ་བུམ་པ་དང་རྫས་གཅིག་ཡིན་པ་གང་ཞིག བུམ་
པ་དང་གྲུབ་བདེ་རྫས་གཅིག་ཡིན་པའི་ཕྱིར། དེར་ཐལ། དེ་བུམ་པ་དང་སྐྱེ་
འགག་གནས་གསུམ་དུས་མཉམ་པ་གང་ཞིག བུམ་པ་དང་རྫས་སོ་སོ་བ་མ་
ཡིན་པའི་ཆོས་ཡིན་པའི་ཕྱིར། གྲུབ་བདེ་གཅིག་ཡིན་ན་གྲུབ་བདེ་རྫས་
གཅིག་ཡིན་པས་མ་ཁྱབ་སྟེ། རྡུལ་རྫས་བརྒྱད་འདུས་ཀྱི་གོང་བུ་རྣམས་ཀྱི་
རྡུལ་རྫས་བརྒྱད་པོ་དེ་སྐྱེ་གནས་དུས་མཉམ་པས་གྲུབ་བདེ་གཅིག་ཡིན་་་་་་
གང་ཞིག གྲུབ་བདེ་རྫས་གཅིག་མ་ཡིན་པའི་ཕྱིར་ཏེ། དེ་དག་སྐྱེ་གནས་དུས་
མཉམ་ཡང་རྫས་ཐ་དད་ཡིན་པའི་ཕྱིར། རྡུལ་རྫས་བརྒྱད་པོ་ཕན་ཚུན་ངོ་བོ་
ཐ་དད་ཡིན་པའི་ཕྱིར་རོ། །གཞན་ཡང་ཆོས་དེ་དང་གྲུབ་བདེ་གཅིག་ཡིན་ན་
གྲུབ་བདེ་རྫས་གཅིག་ཡིན་པས་མ་ཁྱབ་སྟེ། བུམ་པ་དང་སྐྱེ་འགག་གནས་
423



གསུམ་དུས་མཉམ་པའི་ཀ་བ་དེ་བུམ་པ་དང་གྲུབ་བདེ་གཅིག་ཡིན་ཡང་བུམ་
པ་དང་གྲུབ་བདེ་རྫས་གཅིག་མ་ཡིན་པའི་ཕྱིར་རོ། །གྲུབ་བདེ་རྫས་གཅིག་
ཡིན་ན་གྲུབ་བདེ་དབྱེར་མེད་རྫས་གཅིག་ཡིན་པས་མ་ཁྱབ་སྟེ། གྲུབ་བདེ་
དབྱེར་མེད་ཀྱི་རྫས་གཅིག་གི་དོན་ནི་སྐྱེ་འགག་གནས་གསུམ་དུས་མཉམ་་་་་
ཡང་ཡིན། ཅིག་ཤོས་སྣང་བའི་མངོན་སུམ་ལ་ཅིག་ཤོས་ཀྱང་སྣང་དགོས་པ་
དེ་དེའི་དོན་ཡིན་པའི་ཕྱིར། དཔེར་ན། བུམ་པ་དང་བུམ་པའི་དབྱིབས་ཁ་
དོག་ལྟ་བུ་སྟེ། བུམ་པ་སྣང་བའི་མངོན་སུམ་ལ་དེའི་དབྱིབས་ཁ་དོག་ཀྱང་
སྣང་ལ། བུམ་པའི་དབྱིབས་ཁ་དོག་སྣང་བའི་མངོན་སུམ་མིག་ཤེས་ཚད་མ་
ལ་བུམ་པ་ཡང་སྣང་བའི་ཕྱིར། དེས་ན་བུམ་པ་དང་བུམ་པའི་དབྱིབས་ཁ་
དོག་རྣམས་གྲུབ་བདེ་དབྱེར་མེད་ཀྱི་རྫས་གཅིག་ཡིན་ལ། བུམ་པ་དང་བུམ་
པ་མི་རྟག་པ་གཉིས་གྲུབ་བདེ་རྫས་གཅིག་ཡིན་ཡང་། དེ་བུམ་པ་དང་ཡུལ་
དུས་རང་བཞིན་གང་ལ་ལྟོས་ཏེ་གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་
པའི་ཕྱིར། ཟུར་ཕྱི་མ་གྲུབ་སྟེ། བུམ་པ་མི་རྟག་པ་དེ་བུམ་པ་དང་རང་བཞིན་
ལ་ལྟོས་ཏེ་གྲུབ་བདེ་དབྱེར་མེད་ཀྱི་རྫས་གཅིག་ཡིན་ཡང་། ཡུལ་དུས་ལ་ལྟོས་
ཏེ་གྲུབ་བདེ་དབྱེར་མེད་ཀྱི་རྫས་གཅིག་མ་ཡིན་པའི་ཕྱིར། དེར་ཐལ། བུམ་
པ་རྟོགས་ཀྱང་བུམ་པ་མི་རྟག་པ་མ་རྟོགས་པའི་གང་ཟག་སྲིད་པའི་ཕྱིར་རོ།།
རྫས་གཅིག་ཡིན་ན་དངོས་པོ་ཡིན་པས་ཁྱབ་སྟེ། རྫས་སུ་གྲུབ་པ་ལ་
དངོས་པོ་ལས་མེད་པའི་ཕྱིར། རྫས་རིགས་གཅིག་ཡིན་ན་དངོས་པོ་ཡིན་
པས་ཁྱབ་སྟེ། ཉེར་ལེན་གཅིག་ལས་སྐྱེས་པ་དེ་འདུས་བྱས་ཡིན་པའི་ཕྱིར།
424



ངོ་བོ་གཅིག་དང་། རིགས་གཅིག་དང་། ངོ་བོ་ཐ་དད་དང་། རིགས་ཐ་དད་
ལ་དངོས་པོ་དངོས་མེད་གཉིས་ཡོད་དེ། བྱས་མི་རྟག་ལྟ་བུ་དངོས་པོར་གྱུར་
པའི་ངོ་བོ་གཅིག་ཡིན་ལ་རིགས་ཐ་དད་དང་། ཤེས་བྱ་དང་ཡོད་པ་གཉིས་
ལྟ་བུ་རྟག་པར་གྱུར་པའི་ངོ་བོ་གཅིག་ཡིན་ལ་རིགས་ཐ་དད་དང་། གསེར་
བུམ་ཟངས་བུམ་གཉིས་ལྟ་བུ་རིགས་གཅིག་ལ་ངོ་བོ་ཐ་དད་དང་། སྒྲ་རྟག་
སྟོང་དང་བུམ་པ་རྟག་སྟོང་ལྟ་བུ་རིགས་གཅིག་ལ་ངོ་བོ་ཐ་དད་ལ་སོགས་པ་
དུ་མ་ཡོད་པའི་ཕྱིར། ཡང་ཀ་བུམ་གཉིས་ཀ་བུམ་གཉིས་དང་རང་ལྡོག་
གཅིག་ཡིན་ཏེ། ཀ་བུམ་གཉིས་ཀ་བུམ་གཉིས་དང་གཅིག་ཡིན་པའི་ཕྱིར།
དེར་ཐལ། གཞི་གྲུབ་ན་ཁྱོད་ཁྱོད་དང་གཅིག་ཡིན་པས་ཁྱབ་པའི་ཕྱིར།
གཅིག་དང་ཐ་མི་དད་གཉིས་དོན་མི་གཅིག་སྟེ། གཅིག་ཡིན་ན་ཐ་མི་དད་
ཡིན་པས་ཁྱབ་ཀྱང་། ཐ་མི་དད་ཡིན་ན་གཅིག་ཡིན་པས་མ་ཁྱབ་པའི་ཕྱིར།
རྟགས་ཟུར་ཕྱི་མ་གྲུབ་སྟེ། རི་བོང་རྭ་བུམ་པ་དང་ཐ་མི་དད་ཡིན་ཡང་བུམ་
པ་དང་གཅིག་མ་ཡིན་པའི་ཕྱིར་རོ། །
425



ས་བཅད་བརྒྱད་པ། བརྗོད་བྱ་རྗོད་བྱེད་ཀྱི་རྣམ་
གཞག་བཤད་པ།
དང་པོ། བརྗོད་བྱ་བཤད་པ།
བརྡའི་དབང་གིས་གོ་བར་བྱ་བ་དེ། བརྗོད་བྱའི་མཚན་ཉིད། བརྗོད་
བྱ་དང་། ཡུལ་དང་། གཞལ་བྱ་རྣམས་དོན་གཅིག་ཡིན་ཏེ། གཞི་གྲུབ་ན་
བརྗོད་བྱ་ཡིན་པས་ཁྱབ་པའི་ཕྱིར། གཞི་གྲུབ་ན་སྒྲའི་དངོས་ཡུལ་ཡིན་པས་
ཁྱབ་པའི་ཕྱིར། སྡེ་བདུན་རྒྱན་ལས། དེ་ལ་བརྗོད་བྱ་ནི་ཆོས་ཐམས་ཅད་
ཡིན་ཏེ། སྒྲས་བརྗོད་མི་རུང་གི་ཆོས་མེད་པའི་ཕྱིར་རོ། །ཞེས་གསུངས་པའི་
ཕྱིར། མཚན་ཉིད་ཀྱི་དོན་ནི། རྗོད་བྱེད་ཀྱི་སྒྲ་ལ་བརྟེན་ནས་རྟོག་ངོར་སྣང་
བ་སྟེ། ཆོས་དེའི་སྒྲ་དོན་གྱི་སྤྱི་སྣང་བ་དང་། དེ་སྣང་བའི་སྒོ་ནས་ཤེས་པར་
བྱ་བའི་ཆོས་དེ་བརྗོད་བྱ་ཡིན་ཞེས་པ་སྟེ། དཔེར་ན་བུམ་པ་དེ་བུམ་པ་ཞེས་
བརྗོད་པའི་སྒྲ་དེ་ལ་བརྟེན་ནས་བུམ་པའི་སྒྲ་སྤྱི་བློ་ལ་ཤར་ཞིང་དེ་ལ་བརྟེན་
ནས་བུམ་པ་རྟོགས་པར་བྱ་བ་ཡིན་པས་བརྗོད་བྱ་ཡིན་ཞེས་པ་ལྟ་བུའོ། །
གཉིས་པ། རྗོད་བྱེད་བཤད་པ།
བརྡའི་དབང་གིས་རང་ཡུལ་གོ་བྱེད་ཀྱི་མཉན་བྱ་དེ། རྗོད་བྱེད་ཀྱི་སྒྲའི་
མཚན་ཉིད། དོན་ནི་རྗོད་བྱེད་ཀྱི་སྒྲ་ལ་བརྟེན་ནས་བློ་ངོར་བརྡ་སྟེ་མིང་དོན་
གྱི་སྤྱིའམ་མིང་དང་དོན་གྱི་ཆ་འདྲ་ཤར་བ་ལ་བརྟེན་ནས་རང་གི་ཡུལ་གང་
426



ཡིན་པ་དེ་གོ་བྱེད་ཀྱི་མཉན་བྱའམ་སྒྲ་དེ་རྗོད་བྱེད་ཀྱི་སྒྲ་ཡིན་ཞེས་པ་སྟེ།
དཔེར་ན་བུམ་པ་ཞེས་བརྗོད་པའི་སྒྲ་ནི། བུམ་པ་ཞེས་བརྗོད་པའི་སྒྲ་དེ་ལ་
བརྟེན་ནས་རྟོག་ངོར་བུམ་པའི་མིང་དང་བུམ་པའི་ཆ་འདྲ་སྣང་བ་ལ་བརྟེན་
ནས་རང་ཡུལ་བུམ་པ་གོ་བྱེད་ཀྱི་མཉན་བྱ་ཡིན་པས་རྗོད་བྱེད་ཀྱི་སྒྲ་ཡིན་པ་
ལྟ་བུའོ། །རྗོད་བྱེད་ཀྱི་སྒྲ་ལ་དབྱེ་ན། དབྱེ་སྒོ་དུ་མ་ཡོད་དེ། ངོ་བོ་སྒོ་ནས་
དབྱེ་བ་དང་། བརྗོད་བྱའི་སྒོ་ནས་དབྱེ་བ་དང་། བརྗོད་ཚུལ་གྱི་སྒོ་ནས་དབྱེ་
བ་དང་། རྣམ་གཅོད་ཀྱི་སྒོ་ནས་དབྱེ་བ་དང་བཞི་ཡོད་དོ། །
(དང་པོ）ངོ་བོའི་སྒོ་ནས་དབྱེ་ན། མིང་ཚིག་ཡི་གེ་དང་གསུམ་ཡོད།
(གཅིག）མིང་བཤད་པ།
དོན་གྱི་ངོ་བོ་ཙམ་སྟོན་པའི་སྒྲ་དེ། མིང་ཚིག་ཡི་གེ་གསུམ་དུ་ཕྱེ་བའི་
མིང་གི་མཚན་ཉིད། མཚན་གཞི་ནི། ལྟོ་ལྡིར་བ་ལ་བུམ་པ་ཞེས་བརྗོད་པའི་
སྒྲ་ལྟ་བུ། མིང་ལ་དབྱེ་ན་དངོས་མིང་དང་བཏགས་མིང་གཉིས་ཡོད། །
(1)དངོས་མིང་ནི། རང་ཉིད་ཆོས་དེ་ལ་ཐོག་མར་བརྡ་སྦྱར་བའི་མིང་
གང་ཞིག རང་ཉིད་ལ་བརྟེན་ནས་ཆོས་དེ་ཐུན་མོང་མ་ཡིན་པར་གོ་ནུས་པ་
དེ། ཆོས་དེའི་དངོས་མིང་གི་མཚན་ཉིད། མཚན་གཞི་ནི། ལྟོ་ལྡིར་བ་ལ་བུམ་
པ་ཞེས་བརྗོད་པའི་སྒྲ་དང་། ཤེས་པ་ལ་བློ་ཞེས་བརྗོད་པའི་སྒྲ་དང་། གསེར་
གྱི་ལྟོ་ལྡིར་བ་ལ་གསེར་བུམ་ཞེས་བརྗོད་པའི་སྒྲ་ལྟ་བུ། མཚན་ཉིད་ཀྱི་ངེས་
ཚིག་གཞི་ལ་སྦྱར་ཏེ་བཤད་ན། ལྟོ་ལྡིར་བ་ལ་བུམ་པ་ཞེས་བརྗོད་པའི་སྒྲ་
་ ཆོས་ཅན། བུམ་པའི་དངོས་མིང་ཡིན་ཏེ། ཁྱོད་ལྟོ་ལྡིར་བ་ལ་ཐོག་མར་བུམ་
427



པ་ཞེས་བརྡ་སྦྱར་བའི་མིང་ཡིན་པ་གང་ཞིག བུམ་པ་ཞེས་བརྗོད་པའི་སྒྲ་ ་
རང་ཉིད་ལ་བརྟེན་ནས་ཆོས་བུམ་པ་དེ་ཐུན་མོང་མ་ཡིན་པ་སྟེ་ཆོས་བུམ་པ་
དེ་ཀ་བ་ལ་སོགས་དང་མི་འདྲེས་པར་སོ་སོར་རང་གི་ཆ་དེ་ཉིད་གོ་བའམ་་་་་
རྟོགས་པར་བྱེད་ནུས་པའི་སྒྲ་ཡིན་པའི་ཕྱིར་རོ། །དེས་ན་ཆོས་དེའི་དངོས་
མིང་ཡིན་ན། ཆོས་དེ་མིང་དེའི་དོན་དེ་ཡིན་པས་ཁྱབ་པ་དང་། ཆོས་དེ་ལ་
མིང་དེ་འཇུག་པས་ཁྱབ་ཀྱང་། ཆོས་དེ་མིང་དེའི་དོན་ཡིན་པ་དང་། ཆོས་དེ་
ལ་མིང་དེ་འཇུག་ན། མིང་དེ་ཆོས་དེའི་དངོས་མིང་ཡིན་པས་མ་ཁྱབ་སྟེ།
ཤེས་བྱ་ཞེས་བརྗོད་པའི་མིང་དེ་བུམ་པ་ལ་འཇུག་ཀྱང་། དེ་བུམ་པའི་དངོས་
མིང་མ་ཡིན་པའི་ཕྱིར།
(2)བཏགས་མིང་ནི། རང་ཉིད་ཆོས་དེ་ལ་ཐོག་མར་བརྡ་སྦྱར་བའི་
མིང་གང་ཞིག རང་ཉིད་ཆོས་དེ་ལ་མི་འཇུག་པ་དེ། ཆོས་དེའི་བཏགས་
མིང་གི་མཚན་ཉིད། མཚན་གཞི་ནི། སྨན་བྱ་རོག་རྐང་ལ་བྱ་རོག་རྐང་ཞེས་
བརྗོད་པའི་སྒྲ་དང་། མི་སྟོབས་ལྡན་ལ་སེང་གེ་ཞེས་བརྗོད་པའི་སྒྲ་ལྟ་བུའོ། །
མི་སྟོབས་ལྡན་ལོ་སེང་གེ་ཞེས་བརྗོད་པའི་སྒྲ་ཆོས་ཅན། བཏགས་མིང་ཡིན་
ཏེ། སེང་གེ་ཞེས་བརྗོད་པའི་སྒྲ་རང་ཉིད་གང་ཟག་མི་རྣམས་ལ་མི་འཇུག་
པའི་ཕྱིར། །
ཀ་བ་དང་བུམ་པ་ལ་སོགས་པ་ཐོག་མར་མིང་གང་ཡང་མ་སྦྱར་བའི་་་་
དུས་སུ་བུམ་པ་ལ་ཀ་བ་དང་། ཀ་བ་ལ་བུམ་པ་ཞེས་བརྡ་སྦྱར་ཡང་རུང་མོད།
ཐོག་མར་བུམ་པ་སོགས་ལ་བརྡ་སྦྱར་ནས་མིང་དོན་གྱི་འབྲེལ་བ་ལ་འཇིག་
428



རྟེན་པ་ཐམས་ཅད་གོམས་འདྲིས་བརྟན་པོར་སོང་ནས་ལྟོ་ལྡིར་བ་བུམ་པ་་་་
དང་གདུང་འདེགས་ཀྱི་དོན་བྱེད་ནུས་པ་ཀ་བ་ཞེས་པ་དེ་ཡིན་ངེས་སུ་བློ་་་་
ངོར་གྱུར་པ་དང་། ཕྱིས་སུ་སྔར་གྱི་གོམས་པ་སོང་བའི་བུམ་པ་ཡིན་ངེས་སུ་
བཟུང་ནས་གསར་དུ་ཁྱེའུ་ཞིག་ལ་བུམ་པ་ཞེས་བཏགས་པ་ན། དེ་ལ་
བཏགས་མིང་དང་འདོད་རྒྱལ་གྱི་མིང་དུ་བྱེད་པ་ཡིན་ནོ། །
བཏགས་མིང་ལ་དབྱེ་ན་རྒྱུ་མཚན་དང་འབྲེལ་བའི་བཏགས་མིང་དང་།
རྒྱུ་མཚན་མེད་པའི་འདོད་རྒྱལ་གྱི་བཏགས་མིང་གཉིས་ཡོད། རྒྱུ་མཚན་དང་
འབྲེལ་བའི་བཏགས་མིང་ནི། རང་ཉིད་ཐོག་མར་གང་ལ་བརྡ་སྦྱར་བའི་
གཞིའི་ཆོས་གཞན་དང་འདྲ་འབྲེལ་གང་རུང་གྲུབ་པའི་སྒོ་ནས་ཆོས་དེ་ལ་་་་
བཏགས་པའི་མིང་གང་ཞིག རང་ཉིད་ཆོས་དེ་ལ་མི་འཇུག་པ་དེ། རྒྱུ་མཚན་
དང་འབྲེལ་བའི་བཏགས་མིང་གི་མཚན་ཉིད། མཚན་གཞི་ནི། མི་སྟོབས་
ལྡན་ལ་སེང་གེ་ཞེས་བརྗོད་པའི་སྒྲ་ལྟ་བུའོ། །དེ་ལ་དབྱེ་ན་འདྲ་བ་རྒྱུ་མཚན་
དུ་བྱས་ནས་བཏགས་པའི་མིང་དང་འབྲེལ་བ་རྒྱུ་མཚན་དུ་བྱས་ནས་་་་་་་་
བཏགས་པའི་མིང་གཉིས། དང་པོ་ལ་དབྱིབས་དེ་བྱ་རོག་གི་རྐང་བ་དང་
འདྲ་བས་ན་སྨན་བྱ་རོག་རྐང་ཞེས་བཏགས་པའི་མིང་ལྟ་བུ་དང་། སྟོབས་
དང་ལྡན་པ་སེང་གེ་དང་འདྲ་བའི་རྒྱུ་མཚན་གྱིས་མི་སྟོབས་ལྡན་ལ་སེང་གེ་
ཞེས་བཏགས་པའི་མིང་ལྟ་བུའོ། །གཉིས་པ་འབྲེལ་བ་རྒྱུ་མཚན་དུ་བྱས་པའི་
བཏགས་མིང་ལ་དབྱེ་ན་གཉིས་ཡོད་དེ། དེ་བྱུང་འབྲེལ་རྒྱུ་མཚན་དུ་བྱས་
པའི་བཏགས་མིང་དང་བདག་གཅིག་འབྲེལ་རྒྱུ་མཚན་དུ་བྱས་པའི་བཏགས་
429



མིང་གཉིས་ལས། དང་པོ་ལ་ཡང་རྒྱུ་མིང་འབྲས་བུ་ལ་བཏགས་པའི་
བཏགས་མིང་དང་འབྲས་མིང་རྒྱུ་ལ་བཏགས་པའི་བཏགས་མིང་གཉིས་ཡོད་
དེ། མཚན་གཞི་ནི་རིམ་པ་བཞིན། ཉི་མའི་འོད་ཟེར་ལ་ཉི་མ་ཞེས་བརྗོད་
པའི་སྒྲ་ལྟ་བུ་དང་པོ་དང༌། སྒྲུབ་ངག་ལ་རྗེས་དཔག་ཅེས་བརྗོད་པའི་སྒྲ་ལྟ་
བུ་གཉིས་པ་ཡིན། གཉིས་པ་བདག་གཅིག་འབྲེལ་རྒྱུ་མཚན་དུ་བྱས་པའི་
བཏགས་མིང་ལ་ཡང་གཉིས་ཡོད་དེ། ཚོགས་པའི་མིང་གིས་ཡ་གྱལ་ལ་
བཏགས་པ་དང༌། ཡ་གྱལ་གྱི་མིང་གིས་ཚོགས་པ་ལ་བཏགས་པ་གཉིས་ཡོད།
མཚན་གཞི་ནི་རིམ་པ་བཞིན། སྒྲ་ལ་སྒྲུབ་བྱ་ཞེས་པ་ལྟ་བུ་དང་པོ་དང་། །
རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་ཅེས་པ་ལྟ་བུ་གཉིས་་་་་
པའོ། །
རྒྱུ་མཚན་མེད་པའི་བཏགས་མིང་ནི། རང་ཉིད་ཐོག་མར་གང་ལ་བརྡ་
སྦྱར་བའི་གཞིའི་ཆོས་གཞན་དེ་དང་འདྲ་འབྲེལ་གང་རུང་མེད་པར་ཆོས་དེ་
ལ་བཏགས་པའི་མིང་གང་ཞིག རང་ཉིད་ཆོས་དེ་ལ་མི་འཇུག་པ་དེ། རྒྱུ་
མཚན་མེད་པའི་འདོད་རྒྱལ་གྱི་བཏགས་མིང་གི་མཚན་ཉིད། མཚན་གཞི་ནི།
འགྲོ་བའི་ཁྱེའུ་ལ་སངས་རྒྱས་ཞེས་བརྗོད་པའི་སྒྲ་ལྟ་བུ་སྟེ། དེ་ནི་སངས་རྒྱས་
ཞེས་པའི་སྒྲ་ཐོག་མར་གང་ལ་སྦྱར་བའི་གཞི་སངས་འཕགས་དང་འདྲ་བ་་་་
དང་འབྲེལ་བ་གང་ཡང་མེད་པར་འགྲོ་བའི་ཁྱེའུ་ལ་བཏགས་པའི་མིང་ཡིན་
པ་གང་ཞིག འགྲོ་བའི་ཁྱེའུ་ལ་སངས་རྒྱས་ཞེས་པའི་མིང་དེ་མི་འཇུག་པའི་
ཕྱིར་ཏེ། དེ་སངས་རྒྱས་མ་ཡིན་པའི་ཕྱིར་རོ། །དེ་ནི་མིང་བཏགས་ཡུལ་དེ་ལ་
430



མིང་དོན་གྱི་ངེས་ཚིག་བཤད་དུ་མེད་པར་གསར་དུ་བརྗོད་འདོད་ཙམ་གྱི་་་་་
དབང་གིས་བཏགས་པ་ཡིན་པས་ན་འདོད་རྒྱལ་གྱི་མིང་ཡིན་ནོ། །
ཡང་མིང་ལ་དབྱེ་ན་སྒོས་མིང་དང་སྤྱི་མིང་གཉིས། སྒོས་མིང་ནི་གོང་
དུ་བཤད་ཟིན་པའི་དངོས་མིང་དང་དོན་གཅིག སྤྱི་མིང་ནི་རང་ཉིད་ཆོས་
དེ་ལ་ཐོག་མར་བརྡ་སྦྱར་བའི་མིང་གང་ཞིག རང་ཉིད་ཆོས་དེ་ལ་འཇུག་པ་
ཡིན་ཡང་ཆོས་དེ་ཐུན་མོང་མ་ཡིན་པར་གོ་བར་བྱེད་མི་ནུས་པ་དེ་ཆོས་དེའི་
སྤྱི་མིང་གི་མཚན་ཉིད། མཚན་གཞི་ནི། བུམ་པ་ལ་ཤེས་བྱ་ཞེས་བརྗོད་པའི་
སྒྲ་དང༌། གསེར་བུམ་ལ་བུམ་པ་ཞེས་བརྗོད་པའི་སྒྲ་ལྟ་བུའོ། །བུམ་པ་ལ་
ཤེས་བྱ་ཞེས་བརྗོད་པའི་སྒྲ་ཆོས་ཅན། བུམ་པའི་སྤྱི་མིང་ཡིན་ཏེ། ཁྱོད་བུམ་
པ་སོགས་ཀྱི་སྤྱི་ལ་ཐོག་མར་ཐུན་མོང་དུ་བརྡ་སྦྱར་བའི་མིང་ཡིན་པ་གང་་་་་་
ཞིག ཁྱོད་བུམ་པ་ལ་འཇུག་པ་ཡང་ཡིན། ཁྱོད་བུམ་པ་དེ་ཐུན་མོང་མ་ཡིན་
པར་གོ་བར་བྱེད་མི་ནུས་པའི་མིང་ཡང་ཡིན་པའི་ཕྱིར། གཞན་ཡང་། དེ་
ཆོས་ཅན། བུམ་པའི་མིང་ཡིན་ཏེ། བུམ་པ་ལ་ཤེས་བྱ་ཞེས་བརྗོད་པའི་སྒྲ་
འཇུག་པའི་ཕྱིར། དེར་ཐལ། བུམ་པ་དེ་ཤེས་བྱ་ཞེས་བརྗོད་པའི་སྒྲའི་འཇུག་
གཞི་ཡིན་པའི་ཕྱིར། དེར་ཐལ། གཞི་གྲུབ་ན་ཤེས་བྱ་ཞེས་བརྗོད་པའི་སྒྲ་
འཇུག་པའི་གཞི་ཡིན་པས་ཁྱབ་པའི་ཕྱིར། དེར་ཐལ། གཞི་གྲུབ་ན་ཤེས་བྱ་
ཡིན་པས་ཁྱབ་པའི་ཕྱིར། དེས་ན་ཤེས་བྱ་ཞེས་བརྗོད་པའི་སྒྲ་དེ་ནི་ཆོས་
ཐམས་ཅད་ཀྱི་མིང་ཡིན་ཏེ། ཆོས་ཐམས་ཅད་ཀྱི་སྤྱི་མིང་ཡིན་པའི་ཕྱིར་རོ། །
དེ་བཞིན་དུ་བུམ་པའི་མིང་ལ་དུ་མ་ཡོད་དེ། བུམ་པའི་སྤྱི་མིང་དུ་མ་ཡོད་པ་
A31



གང་ཞིག བུམ་པའི་སྤྱི་མིང་ཡིན་ན་བུམ་པའི་མིང་ཡིན་པས་ཁྱབ་པའི་ཕྱིར།
དང་པོ་གྲུབ་སྟེ། ཤེས་བྱ་ཞེས་པའི་སྒྲ་དང་། ཡོད་པ་ཞེས་དང་། དངོས་པོ་
ཞེས་དང་། མི་རྟག་པ་ཞེས་དང་། གཟུགས་ཞེས་བརྗོད་པའི་སྒྲ་ལ་སོགས་པ་
བུམ་པའི་སྤྱི་མིང་ཡིན་པའི་ཕྱིར་ཏེ། བུམ་པ་དེ་མིང་དེ་དག་གི་དོན་རྣམས་
རེ་རེ་ནས་ཡིན་པའི་ཕྱིར་རོ། །ཤེས་བྱ་ཞེས་བརྗོད་པའི་སྒྲ་དེ་ཤེས་བྱའི་
དངོས་མིང་དང་། བུམ་པ་ལ་སོགས་པའི་ཆོས་གཞན་རྣམས་ཀྱི་སྤྱི་མིང་ཡིན་
པ་བཞིན་ཆོས་གཞན་ཐམས་ཅད་ལ་འགྲེས་སོ། ། 1
（གཉིས） ཚིག་བཤད་པ།
དོན་གྱི་ངོ་བོ་དང་ཁྱད་པར་སྦྱར་ནས་སྟོན་པའི་སྒྲ་དེ། མིང་ཚིག་ཡི་གེ་
གསུམ་དུ་ཕྱེ་བའི་ཚིག་གི་མཚན་ཉིད། འདིར་དེ་གསུམ་དུ་ཕྱེ་བ་ཞེས་མ་
བརྗོད་པར་ཚིག་གི་མཚན་ཉིད་དུ་བྱས་ཀྱང་ཆོག་སྟེ། དོན་གྱི་ངོ་བོ་དང་ཁྱད་
པར་གཉིས་སྦྱར་ནས་སྟོན་པ་མི་ཡིན་པའི་སྒྲ་ནི། མིང་ཚིག་ཡི་གེ་གསུམ་དུ་
ཕྱེ་བའི་ཚིག་མ་ཡིན་པ་མ་ཟད་སྤྱིར་ཚིག་ཀྱང་མ་ཡིན། དེ་ལྟར་སྦྱར་ནས་
སྟོན་པའི་སྒྲ་ལ་ནི་སྤྱིར་གྱི་ཚིག་མ་ཡིན་པ་མེད་པའི་ཕྱིར་རོ། །ཚིག་གི་མཚན་
གཞི་ནི། སྒྲ་མི་རྟག་ཅེས་བརྗོད་པའི་སྒྲ་ལྟ་བུའོ། །སྒྲ་མི་རྟག་ཅེས་བརྗོད་པའི་
སྒྲ་ཆོས་ཅན། ཚིག་ཡིན་ཏེ། དེ་དོན་གྱི་ངོ་བོ་དང་ཁྱད་པར་སྦྱར་ནས་སྟོན་
པའི་སྒྲ་ཡིན་པའི་ཕྱིར། དེར་ཐལ། དེ་དོན་གྱི་ངོ་བོ་སྒྲ་དང་སྒྲའི་ཁྱད་པར་མི་
རྟག་པ་གཉིས་སྦྱར་ནས་སྟོན་པའི་སྒྲ་ཡིན་པའི་ཕྱིར། དེར་ཐལ། སྒྲ་མི་རྟག་
ཅེས་བརྗོད་པ་ནི་སྒྲ་དེ་བློ་ངོར་རྟེན་ལྟ་བུར་སྣང་བས་ན་དེ་དོན་གྱི་ངོ་བོ་་་་་
432



དང་། མི་རྟག་པ་དེ་སྒྲ་ལ་བརྟེན་པ་པོ་ལྟ་བུར་སྣང་བས་ན་དོན་གྱི་ཁྱད་པར་
ཡིན་པ་གང་ཞིག ཁྱོད་ཁྱད་གཞི་སྒྲ་དང་སྒྲའི་ཁྱད་ཆོས་མི་རྟག་པ་གཉིས་
སྦྱར་ནས་སྒྲ་མི་རྟག་པ་ཡིན་པར་སྟོན་པའི་སྒྲ་ཡིན་པའི་ཕྱིར།
（གསུམ) ཡི་གེ་བཤད་པ།
མིང་ཚིག་སོགས་རྩོམ་བྱེད་ཀྱི་གཞིར་གྱུར་པའི་སྐད་ཀྱི་གདངས་དེ། །
མིང་ཚིག་ཡི་གེ་གསུམ་དུ་ཕྱེ་བའི་ཡི་གེའི་མཚན་ཉིད། མཚན་གཞི་ནི་བུམ་
པའི་དངོས་མིང་གི་རྩོམ་གཞིར་གྱུར་པའི་བ་དང་། མ་དང་། ཨུ་དང་། པ་
རྣམས་རེ་རེ་ནས་སོ། །བུམ་པའི་མིང་གི་རྩོམ་གཞིར་གྱུར་པའི་བ་ཡིག་སོགས་
མིང་ཚིག་ཡི་གེ་གསུམ་དུ་ཕྱེ་བའི་ཡི་གེ་ཡིན་ཡང་། བ་དང་མ་ཡིག་སོགས་དེ་
གསུམ་དུ་ཕྱེ་བའི་ཡི་གེ་མ་ཡིན་ཏེ། དེ་གསུམ་དུ་ཕྱེ་བའི་ཡི་གེ་ཡིན་ན་རྗོད་
བྱེད་ཀྱི་སྒྲ་མ་ཡིན་པས་ཁྱབ་པ་གང་ཞིག བ་དང་མ་ཡིག་སོགས་རྗོད་བྱེད་ཀྱི་
སྒྲ་ཡིན་པའི་ཕྱིར། དང་པོ་གྲུབ་སྟེ། དེ་གསུམ་དུ་ཕྱེ་བའི་བ་ཡིག་ནི་བུམ་པའི་
མིང་རྩོམ་བྱེད་དུ་གྱུར་པའི་བ་ལྟ་བུ་ཡིན་ལ། དེས་དོན་ཞིག་རྗོད་པར་བྱེད་
ན་བུམ་པ་དེ་བརྗོད་དགོས་ཀྱི་དེ་ལས་གཞན་ནི་མི་བརྗོད་ཅིང་། དེས་བུམ་
པ་བརྗོད་མི་ནུས་པས་དེ་རྗོད་བྱེད་ཀྱི་སྒྲ་མ་ཡིན་པ་བཞིན་དུ་དེ་གསུམ་དུ་ཕྱེ་
བའི་ཡི་གེ་ཐམས་ཅད་རྗོད་བྱེད་ཀྱི་སྒྲ་མ་ཡིན་པའི་ཕྱིར། རྟགས་གཉིས་པ་
གྲུབ་སྟེ། བ་ནི་ནག་པོ་དང་ལྐོག་ཤལ་འདུས་པའི་དུད་འགྲོའི་མིང་དང་དེ་
རྗོད་བྱེད་ཀྱི་སྒྲ་དང་། མ་ནི་ཕ་མ་གཉིས་ཀྱི་མའི་མིང་ཡིན་པའི་ཕྱིར། དེ་
གསུམ་དུ་ཕྱེ་བའི་ཡི་གེའི་མཚན་ཉིད་ཀྱི་ངེས་ཚིག་ནི་བུམ་པའི་རྩོམ་བྱེད་ཀྱི་
33



བ་དང་མ་དང་ཨུ་དང་པ་རྣམས་ཀྱི་སྒྲ་ཟུར་བུམ་པ་ཞེས་བརྗོད་པའི་སྐད་་་་་
གདངས་ལ་གྲུབ་པ་དེ་ཡི་གེ་ཞེས་པ་དེའོ། །ཡི་གེ་རྣམས་ནང་ཕན་ཚུན་
འགལ་བ་ཡིན་ནོ། །
མདོར་ན་མིང་ཚིག་ཡི་གེ་གསུམ་དུ་ཕྱེ་བའི་ཡི་གེ་དང་། དེ་གསུམ་དུ་ཕྱེ་
བའི་མིང་དང་། དེ་གསུམ་དུ་ཕྱེ་བའི་ཚིག་རྣམས་ནི་འགལ་བ་ཡིན་ལ། དེ་
གསུམ་དུ་ཕྱེ་བ་ཞེས་མ་བརྗོད་པར་སྤྱིར་གྱི་མིང་ཚིག་ཡི་གེ་གསུམ་ནི་མི་་་་་་
འགལ་བ་ཡིན་ནོ། །དེས་ན་མིང་ཡིན་ན་ཚིག་མ་ཡིན་པས་མ་ཁྱབ་སྟེ། བུམ་
པ་མི་རྟག་ཅེས་བརྗོད་པའི་སྒྲ་དེ་མིང་ཡིན་པ་གང་ཞིག ཚིག་ཡིན་པའི་ཕྱིར།
དང་པོ་གྲུབ་སྟེ། བུམ་པ་མི་རྟག་ཅེས་བརྗོད་པའི་སྒྲ་དེ། བུམ་པ་མི་རྟག་པ་
དེའི་མིང་ཡིན་པའི་ཕྱིར། དེར་ཐལ། ཁྱོད་ཁྱོད་ཅེས་བརྗོད་པའི་སྒྲ་དེ་ཁྱོད་
ཀྱི་མིང་ཡིན་པས་ཁྱབ་པའི་ཕྱིར་ཏེ། བདག་མེད་ཡིན་པའི་ཕྱིར། རྟགས་
གཉིས་པ་གྲུབ་སྟེ། བུམ་པ་མི་རྟག་ཅེས་བརྗོད་པའི་སྒྲ་དེ་དོན་གྱི་ངོ་བོ་དང་
ཁྱད་པར་སྦྱར་ནས་སྟོན་པའི་སྒྲ་ཡིན་པའི་ཕྱིར། དེར་ཐལ། དེ་དོན་གྱི་ངོ་བོ་
བུམ་པ་དང་བུམ་པའི་ཁྱད་པར་མི་རྟག་པ་གཉིས་སྦྱར་ནས་སྟོན་པའི་སྒྲ་་་་
ཡིན་པའི་ཕྱིར་རོ། །མིང་ཡིན་ན་ཚིག་ཡིན་པས་མ་ཁྱབ་སྟེ། དོན་གྱི་ངོ་བོ་
ཙམ་སྟོན་པའི་སྒྲ་དེ་མིང་ཡིན་ཡང་ཚིག་མ་ཡིན་པའི་ཕྱིར། དེར་ཐལ། ཚིག་
ཡིན་ན་དོན་གྱི་ངོ་བོ་དང་ཁྱད་པར་སྦྱར་ནས་སྟོན་པའི་སྒྲ་ཞིག་ཡིན་དགོས་
པའི་ཕྱིར། ཚིག་ཡིན་ན་མིང་ཡིན་པས་ཁྱབ་སྟེ། ཡོད་མེད་གང་རུང་གི་མིང་
དུ་མ་གྱུར་པའི་ཚིག་མེད་པའི་ཕྱིར་རོ། །ཡི་གེ་ཡིན་ན་མིང་ཡིན་པས་མ་ཁྱབ་
434



སྟེ། མིང་ཚིག་གཉིས་ཀྱི་རྩོམ་གཞིར་གྱུར་པའི་ཡི་གེ་རྣམས་ཡི་གེ་ཡིན་ཡང་།
མིང་མ་ཡིན་པའི་ཕྱིར། ཟུར་ཕྱི་མ་གྲུབ་སྟེ། དེ་རྗོད་བྱེད་མ་ཡིན་པའི་ཕྱིར།
ཡི་གེ་ཡིན་ན་མིང་མ་ཡིན་པས་མ་ཁྱབ་སྟེ། བ་གླང་ཞེས་བརྗོད་པའི་མིང་དེ་
ཡི་གེ་ཡིན་པའི་ཕྱིར་རོ། །དེས་ན་མིང་ཚིག་གང་རུང་ཡིན་ན་ཡི་གེ་ཡིན་པས་
ཁྱབ་བོ། །
（གཉིས་པ) བརྗོད་བྱའི་སྒོ་ནས་དབྱེ་ན། རིགས་བརྗོད་ཀྱི་སྒྲ་དང་
ཚོགས་བརྗོད་ཀྱི་སྒྲ་གཉིས་ཡོད།
(གཅིག）རིགས་བརྗོད་ཀྱི་སྒྲ་བཤད་པ། །
རྗོད་བྱེད་ཀྱི་སྒྲ་གང་ཞིག རང་གི་དངོས་ཀྱི་བརྗོད་བྱར་གྱུར་པའི་
རིགས་སྤྱི་ཡོད་པ་དེ། རིགས་བརྗོད་ཀྱི་སྒྲའི་མཚན་ཉིད། མཚན་གཞི་ནི།
ཤེས་བྱ་ཞེས་བརྗོད་པའི་སྒྲ་དང་། གཟུགས་ཞེས་བརྗོད་པའི་སྒྲ་དང༌། བུམ་
པ་ཞེས་བརྗོད་པའི་སྒྲ་ལྟ་བུའོ། །མཚན་ཉིད་ཀྱི་སྒྲ་བཤད་ནི། རིགས་བརྗོད་
ཀྱི་སྒྲ་དེ། སྒྲ་སྤྱིར་བཏང་ཙམ་མ་ཡིན་པར་རྗོད་བྱེད་ཀྱི་སྒྲ་ཡིན་པ་གང་ཞིག
རང་གི་དངོས་ཀྱི་བརྗོད་བྱ་དེ་རིགས་སྤྱི་ཡིན་པ་ཅན་གྱི་སྒྲ་དེ་རིགས་བརྗོད་
ཀྱི་སྒྲ་ཡིན་ཞེས་པའོ། །བུམ་པ་ཞེས་བརྗོད་པའི་སྒྲ་ཆོས་ཅན། རིགས་བརྗོད་
ཀྱི་སྒྲ་ཡིན་ཏེ། ཁྱོད་རྗོད་བྱེད་ཀྱི་སྒྲ་ཡིན་པ་གང་ཞིག ཁྱོད་རང་གི་དངོས་ཀྱི་
བརྗོད་བྱར་གྱུར་པའི་རིགས་སྤྱི་ཡོད་པ་ཅན་གྱི་སྒྲ་ཡིན་པའི་ཕྱིར། དང་པོ་
གྲུབ་སྟེ། ཁྱོད་བུམ་པའི་རྗོད་བྱེད་ཀྱི་སྒྲ་ཡིན་པའི་ཕྱིར། གཉིས་པ་གྲུབ་སྟེ།
བུམ་པ་དེ་ཁྱོད་ཀྱི་དངོས་ཀྱི་བརྗོད་བྱར་གྱུར་པ་གང་ཞིག བུམ་པ་རིགས་སྤྱི་
435



ཡིན་པའི་ཕྱིར། དང་པོ་གྲུབ་སྟེ། བུམ་པ་དེ་བུམ་པ་ཞེས་བརྗོད་པའི་སྒྲའི་
དངོས་ཀྱི་བརྗོད་བྱ་ཡིན་པའི་ཕྱིར་ཏེ། ཁྱོད་ཀྱིས་དངོས་སུ་བུམ་པ་བརྗོད་
པའི་ཕྱིར། གཉིས་པ་གྲུབ་སྟེ། བུམ་པ་དེ་གསེར་བུམ་དང་ཟངས་བུམ་སོགས་
ཀྱི་རིགས་སྤྱི་ཡིན་པའི་ཕྱིར། དེར་ཐལ། བུམ་པ་དེ་གསེར་བུམ་དང་ཟངས་
བུམ་སོགས་ཀྱི་སྤྱི་ཡིན་པའི་ཕྱིར་རོ། །མདོར་ན་རིགས་སྤྱི་དངོས་སུ་བརྗོད་
པའི་སྒྲ་དེ་རིགས་བརྗོད་ཀྱི་སྒྲ་ཡིན་ནོ། །
(གཉིས） ཚོགས་བརྗོད་ཀྱི་སྒྲ་བཤད་པ།
རྗོད་བྱེད་ཀྱི་སྒྲ་གང་ཞིག རང་གང་གི་དངོས་ཀྱི་བརྗོད་བྱར་གྱུར་པའི་
ཚོགས་སྤྱི་ཡོད་པ་དེ། ཚོགས་བརྗོད་ཀྱི་སྒྲའི་མཚན་ཉིད། མཚན་གཞི་ནི།
བུམ་པ་ཞེས་པའི་སྒྲ་དང་། ཀ་བ་ཞེས་དང་། ཀ་བུམ་གཉིས་ཞེས་བརྗོད་པའི་
སྒྲ་ལྟ་བུའོ། །བུམ་པ་ཞེས་བརྗོད་པའི་སྒྲ་ཆོས་ཅན། ཚོགས་བརྗོད་ཀྱི་སྒྲ་ཡིན་
ཏེ། ཁྱོད་རྗོད་བྱེད་ཀྱི་སྒྲ་ཡིན་པ་གང་ཞིག ཁྱོད་ཀྱི་དངོས་ཀྱི་བརྗོད་བྱ་དེ་
བུམ་པ་ཡིན་ལ། བུམ་པ་ཚོགས་སྤྱི་ཡིན་པའི་ཕྱིར། བུམ་པ་ཆོས་ཅན། ཚོགས་
སྤྱི་ཡིན་ཏེ། ཁྱོད་རང་གི་ཡན་ལག་དུ་མ་ཚོགས་ནས་གྲུབ་པའི་ཚོགས་པ་ཡིན་
པའི་ཕྱིར། དེར་ཐལ། ཁྱོད་རང་གི་ལྟོ་བ་དང་མཆུ་ཞབས་ལ་སོགས་པ་རྡུལ་
རྫས་དུ་མའི་ཚོགས་པ་ཡིན་པའི་ཕྱིར། དེ་བཞིན་དུ་གང་ཟག་དང་། ཁང་བ་
དང་། མལ་ཁྲི་སོགས་ཚོགས་པ་ལ་བཞག་པ་ཐམས་ཅད་ཚོགས་སྤྱི་ཡིན་ནོ།།
རིགས་བརྗོད་ཀྱི་སྒྲ་དང་ཚོགས་བརྗོད་ཀྱི་སྒྲ་གཉིས་ཡིན་མིན་གྱི་མུ་་་་་་
བཞི་ཡོད་དེ། རིགས་བརྗོད་ཀྱི་སྒྲ་ཡིན་ལ་ཚོགས་བརྗོད་ཀྱི་སྒྲ་མ་ཡིན་པའི་མུ་
436



དང་། ཚོགས་བརྗོད་ཀྱི་སྒྲ་ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ་དང་།
རིགས་བརྗོད་ཀྱི་སྒྲ་དང་ཚོགས་བརྗོད་ཀྱི་སྒྲ་གཉིས་ཀ་ཡིན་པའི་མུ་དང་།
གཉིས་ཀ་གང་ཡང་མ་ཡིན་པའི་མུ་དང་བཞི་ཡོད་པའི་ཕྱིར། ཤེས་བྱ་ཞེས་
བརྗོད་པའི་སྒྲ་དེ་རིགས་བརྗོད་ཀྱི་སྒྲ་ཡིན་ལ་ཚོགས་བརྗོད་ཀྱི་སྒྲ་མ་ཡིན་་་་་
པའི་མུ་ཡིན་ཏེ། དེ་རིགས་བརྗོད་ཀྱི་སྒྲ་ཡིན་པ་གང་ཞིག ཚོགས་བརྗོད་ཀྱི་
སྒྲ་མ་ཡིན་པའི་ཕྱིར། རྟགས་དང་པོ་གྲུབ་སྟེ། ཤེས་བྱ་ཞེས་བརྗོད་པའི་སྒྲའི་
དངོས་ཀྱི་བརྗོད་བྱ་དེ་ཤེས་བྱ་ཡིན་པ་གང་ཞིག ཤེས་བྱ་རིགས་སྤྱི་ཡིན་པའི་
ཕྱིར། དེར་ཐལ། ཤེས་བྱ་དེ་རང་གི་རིགས་སུ་གྱུར་པའི་ཆོས་དུ་མའི་སྤྱི་ཡིན་
པའི་ཕྱིར། རྟགས་གཉིས་པ་གྲུབ་སྟེ། ཁྱོད་ཀྱི་དངོས་ཀྱི་བརྗོད་བྱ་དེ་ཤེས་བྱ་
ཡིན་པ་གང་ཞིག ཤེས་བྱ་ཚོགས་སྤྱི་མ་ཡིན་པའི་ཕྱིར། རྟགས་ཕྱི་མ་དེར་
ཐལ། ཚོགས་སྤྱི་ནི་རང་གི་ཡན་ལག་དུ་མ་མ་ཚོགས་པར་རང་གི་ངོ་བོ་མི་
གྲུབ་ལ། ཡན་ལག་དུ་མ་ཚོགས་ནས་གྲུབ་པའི་ཚོགས་པ་དེ་ཡིན་དགོས།
ཤེས་བྱ་ནི་ཚོགས་པ་ལ་བཞག་པའི་ཆོས་མ་ཡིན་པའི་ཕྱིར། དེ་བཞིན་དུ་རྟག་
པ་ཞེས་བརྗོད་པའི་སྒྲ་དང་། བུམ་པ་མ་ཡིན་པ་ལས་ལོག་པ་ཞེས་བརྗོད་
པའི་སྒྲ་སོགས་ཀྱང་མུ་དང་པོ་ཡིན་ནོ། །ཡང་ཀ་བུམ་གཉིས་ཞེས་བརྗོད་པའི་
སྒྲ་དེ་ཚོགས་བརྗོད་ཀྱི་སྒྲ་ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ་ཡིན་ཏེ།
དེ་ཚོགས་བརྗོད་ཀྱི་སྒྲ་ཡིན་པ་གང་ཞིག རིགས་བརྗོད་ཀྱི་སྒྲ་མ་ཡིན་པའི་
ཕྱིར། དང་པོ་གྲུབ་སྟེ། ཁྱོད་ཀྱི་དངོས་ཀྱི་བརྗོད་བྱ་དེ་ཀ་བུམ་གཉིས་ཡིན་པ་
གང་ཞིག ཀ་བུམ་གཉིས་ཚོགས་སྤྱི་ཡིན་པའི་ཕྱིར། རྟགས་ཕྱི་མ་དེར་ཐལ།ཀ་
437



བུམ་གཉིས་ནི་ཚོགས་པ་ལ་བཞག་པའི་ཆོས་ཡིན་པའི་ཕྱིར། རྩ་རྟགས་
གཉིས་པ་གྲུབ་སྟེ། ཁྱོད་ཀྱི་དངོས་ཀྱི་བརྗོད་བྱར་གྱུར་པའི་ཀ་བུམ་གཉིས་དེ་
རིགས་སྤྱི་མ་ཡིན་པའི་ཕྱིར། དེར་ཐལ། ཀ་བུམ་གཉིས་སྤྱི་མ་ཡིན་པའི་ཕྱིར།
ཁྱབ་སྟེ། རིགས་སྤྱི་ཞེས་པ་ནི་རང་དང་རང་ཉིད་ཡིན་པ་ལ་རིགས་འདྲ་བའི་
ཆོས་དུ་མ་འདུས་པའི་སྤྱི་ལ་བྱེད་པ་ཡིན་ཡང་། ཀ་བུམ་གཉིས་ནི་རང་དང་
རང་ཉིད་ཡིན་པ་ལ་རིགས་འདྲ་བའི་ཆོས་དུ་མ་འདུས་པའི་སྤྱི་མ་ཡིན་ཞིང་།
རང་ཉིད་ཡིན་པའི་ཆོས་ཀྱང་མེད་པའི་ཕྱིར་རོ། །དེ་བཞིན་དུ་གཟུགས་ཀྱི་
སྐྱེ་མཆེད་དང་སྒྲའི་སྐྱེ་མཆེད་གཉིས་ཞེས་བརྗོད་པའི་སྒྲ་དང་།ཏིང་འཛིན་་་་་
དང་ཤེས་རབ་གཉིས་ཞེས་བརྗོད་པའི་སྒྲ་སོགས་ནི། ཚོགས་བརྗོད་ཀྱི་སྒྲ་
ཡིན་ལ་རིགས་བརྗོད་ཀྱི་སྒྲ་མ་ཡིན་པའི་མུ་ཡིན་ནོ། །ཡང་བུམ་པ་ཞེས་
བརྗོད་པའི་སྒྲ་དེ་རིགས་བརྗོད་ཀྱི་སྒྲ་དང་ཚོགས་བརྗོད་ཀྱི་སྒྲ་གཉིས་ཀ་ཡིན་
པའི་མུ་ཡིན་ཏེ། དེ་རིགས་བརྗོད་ཀྱི་སྒྲ་ཡིན་པ་གང་ཞིག ཚོགས་བརྗོད་ཀྱི་
སྒྲ་ཡང་ཡིན་པའི་ཕྱིར། དང་པོ་གྲུབ་སྟེ། ཁྱོད་ཀྱི་དངོས་ཀྱི་བརྗོད་བྱ་དེ་བུམ་
པ་ཡིན་པ་གང་ཞིགཾ བུམ་པ་རིགས་སྤྱི་ཡིན་པའི་ཕྱིར། རྟགས་ཕྱི་མ་དེར་
ཐལ། བུམ་པ་ནི་བུམ་པ་རང་དང་བུམ་པ་ཡིན་པ་ལ་རིགས་འདྲ་བའི་གསེར་
བུམ་དང་ཟངས་བུམ་སོགས་དུ་མ་འདུས་པའི་སྤྱི་ཡིན་པའི་ཕྱིར། དེར་ཐལ།
བུམ་པ་དེ་གསེར་བུམ་སོགས་ཀྱི་སྤྱི་ཡིན་པའི་ཕྱིར། རྩ་རྟགས་གཉིས་པ་གྲུབ་
སྟེ། ཁྱོད་ཀྱི་དངོས་ཀྱི་བརྗོད་བྱ་བུམ་པ་དེ་ནི་ཚོགས་སྤྱི་ཡང་ཡིན་པའི་ཕྱིར།
དེར་ཐལ། བུམ་པ་ནི་མཆུ་ལྟོ་སོགས་ཚོགས་པ་ལ་བཞག་པའི་ཆོས་ཡིན་པའི་
438



ཕྱིར་རོ། །དེ་བཞིན་དུ་ཀ་བ་ཞེས་བརྗོད་པའི་སྒྲ་དང༌། སྒྲ་ཞེས་དང་། དྲི་
ཞེས་དང་། རོ་ཞེས་བརྗོད་པའི་སྒྲ་སོགས་ནི་རིགས་བརྗོད་ཀྱི་སྒྲ་དང་ཚོགས་
བརྗོད་ཀྱི་སྒྲ་གཉིས་ཀ་ཡིན་པའི་མུ་ཡིན་ནོ། །ཡང་བུམ་པའི་ལྡོག་པ་ཞེས་
བརྗོད་པའི་སྒྲ་ནི་རིགས་བརྗོད་ཀྱི་སྒྲ་དང་ཚོགས་བརྗོད་ཀྱི་སྒྲ་གཉིས་ཀ་གང་
ཡང་མ་ཡིན་པའི་མུ་ཡིན་ཏེ། དེ་རིགས་བརྗོད་ཀྱི་སྒྲ་མ་ཡིན་པ་གང་ཞིག །
ཚོགས་བརྗོད་ཀྱི་སྒྲ་ཡང་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་ཀྱི་དངོས་
ཀྱི་བརྗོད་བྱ་ནི་བུམ་པའི་ལྡོག་པ་དེ་ཡིན་པ་གང་ཞིག བུམ་པའི་ལྡོག་པ་ནི་
རིགས་སྤྱི་མ་ཡིན་པའི་ཕྱིར། དེར་ཐལ། བུམ་པའི་ལྡོག་པ་ལ་བྱེ་བྲག་མེད་
པའི་ཕྱིར། རྩ་རྟགས་གཉིས་པ་གྲུབ་སྟེ། ཁྱོད་ཀྱི་དངོས་ཀྱི་བརྗོད་བྱ་བུམ་
པའི་ལྡོག་པ་དེ་ཚོགས་སྤྱི་མ་ཡིན་པའི་ཕྱིར། དེར་ཐལ། བུམ་པའི་ལྡོག་པ་ནི་
ཚོགས་པ་ལ་བཞག་པ་མ་ཡིན་པར། བུམ་པ་བུམ་པའི་ལྡོག་པ་ཡིན་པའི་ཆ་
ལ་བཞག་པ་ཡིན་པའི་ཕྱིར་རོ། །དེ་བཞིན་དུ་ཤེས་བྱ་དང་གཅིག་ཅེས་དང་
རྟག་པའི་ལྡོག་པ་ཞེས་བརྗོད་པའི་སྒྲ་སོགས་ནི་རིགས་བརྗོད་ཀྱི་སྒྲ་དང་་་་་་
ཚོགས་བརྗོད་ཀྱི་སྒྲ་གཉིས་ཀ་གང་ཡང་མ་ཡིན་པའི་མུ་ཡིན་ནོ། །
(གསུམ་པ）བརྗོད་ཚུལ་གྱི་སྒོ་ནས་དབྱེ་ན། ཆོས་བརྗོད་ཀྱི་སྒྲ་དང་ཆོས་
ཅན་བརྗོད་པའི་སྒྲ་གཉིས་ཡོད།
(གཅིག）ཆོས་བརྗོད་ཀྱི་སྒྲ་བཤད་པ།
གཞི་དེ་ཁྱད་ཆོས་སུ་སྟོན་པའི་སྒྲ་ནི་གཞི་དེ་ལ་ལྟོས་ཏེ་ཆོས་བརྗོད་ཀྱི་་་་
སྒྲའི་མཚན་ཉིད། མཚན་གཞི་ནི། སྒྲའི་མི་རྟག་པ་ཞེས་བརྗོད་པའི་སྒྲ་དང༌།
439



བུམ་པའི་གཟུགས་ཞེས་དང་། བ་ལང་གི་དཀར་པོ་ཞེས་བརྗོད་པའི་སྒྲ་ལྟ་
བུའོ། །མཚན་ཉིད་ཀྱི་སྒྲ་བཤད་ནི། གཞི་དེ་གཞི་གཞན་ཞིག་ཆོས་གཞན་
རྣམས་ལས་ཁྱད་པར་དུ་འབྱེད་པའི་འབྱེད་ཆོས་སུ་སྟོན་པའི་སྒྲ་ཡིན་པ་དེ།
གཞི་དེ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་ཞེས་པའོ། །མཚན་ཉིད་དེ་གཞི་ལ་
སྦྱར་ན། གཞི་སྒྲ་དེ་ཁྱད་ཆོས་སུ་སྟོན་པའི་སྒྲ་དེ། སྒྲ་ལ་ལྟོས་ཏེ་ཆོས་བརྗོད་
ཀྱི་སྒྲའི་མཚན་ཉིད། མཚན་གཞི་ནི། སྒྲའི་མི་རྟག་པ་ཞེས་དང༌། སྒྲའི་བྱས་
པ་ཞེས་བརྗོད་པའི་སྒྲ་ལྟ་བུ། སྒྲའི་མི་རྟག་པ་ཞེས་བརྗོད་པའི་སྒྲ་ཆོས་ཅན།
ཁྱོད་གཞི་སྒྲ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་ཏེ། ཁྱོད་སྒྲ་ཁྱད་པར་གྱི་ཆོས་
སུ་སྟོན་པའི་སྒྲ་ཡིན་པའི་ཕྱིར། དེར་ཐལ། ཁྱོད་སྒྲ་དེ་སྒྲ་མི་རྟག་པའི་ཁྱད་
ཆོས་སུ་སྟོན་པའི་སྒྲ་ཡིན་པའི་ཕྱིར། དེར་ཐལ། ཉན་པ་པོས་མི་རྟག་པ་ཙམ་
ཞིག་གོ་བ་ན། མི་རྟག་པ་དེ་ཀ་བའི་མི་རྟག་པའམ་བུམ་པའི་མི་རྟག་པ་
སོགས་གང་ཡིན་སྙམ་པ་ན་སྨྲ་བ་བོས་སྒྲའི་མི་རྟག་པའོ་ཞེས་ཁྱད་གཞི་སྒྲའི་
མི་རྟག་པ་དེ་ཀ་བའི་མི་རྟག་པ་དང་བུམ་པའི་མི་རྟག་པ་སོགས་ལས་ཁྱད་་་་་
པར་དུ་འབྱེད་པའི་ཆོས་དེ་སྒྲ་ཡིན་པར་བརྗོད་པ་ཡིན་པའི་ཕྱིར། ཆོས་
བརྗོད་ཀྱི་སྒྲ་དང་ཁྱད་པར་གཞན་སྤོང་བའི་སྒྲ་དོན་གཅིག བ་ལང་གི་
དཀར་པོ་ཞེས་བརྗོད་པའི་སྒྲ་ཆོས་ཅན། ཁྱད་པར་གཞན་སྤོང་བའི་སྒྲ་ཡིན་
ཏེ། དོན་དེ་ཁྱད་ཆོས་གཞན་གྱི་རྟེན་བྱེད་པའི་ཁྱད་གཞི་ལྟ་བུར་བློ་ཡུལ་དུ་
འཆར་བ་སྤངས་ནས་ཁྱད་ཆོས་ལྟ་བུར་སྟོན་པའི་སྒྲ་ཡིན་པའི་ཕྱིར། དེར་
ཐལ། ཉན་པ་པོས་དཀར་པོ་ཞེས་པའི་སྒྲ་ཙམ་ཞིག་ཐོས་པའི་ཚེ་དཀར་པོ་དེ་
440



དུང་དང་བ་ལང་སོགས་གང་གི་དཀར་པོ་ཡིན་སྙམ་དུ་ཤེས་པར་འདོད་ནས་
དྲིས་པ་ན། སྨྲ་བ་བོས་བ་ལང་གི་དཀར་པོ་ཡིན་ཞེས་བརྗོད་པའི་ཚེ་དཀར་
པོ་ཁྱད་གཞི་དང་བ་ལང་ཁྱད་ཆོས་ལྟ་བུར་སྟོན་ཅིང་། བ་ལང་དེའི་དཀར་
པོ་དུང་གི་དཀར་པོ་སོགས་ལས་ཁྱད་པར་འབྱེད་པའི་འབྱེད་ཆོས་སུ་སྟོན་་་་་
པའི་ཕྱིར། དེས་ན་ཆོས་བརྗོད་ཀྱི་སྒྲ་ནི། སྨྲ་བ་བོ་དང་ཉན་པ་པོ་གཉིས་ཀྱིས་
རྗོད་འདོད་ཀྱི་དབང་གིས་བཞག་པ་ཡིན་ཏེ། སྡེ་བདུན་རྒྱན་ལས། སྨྲ་བ་བོ་
དང་ཉན་པ་པོའི་འདོད་པས་དམིགས་པའི་དོན་དེ་ཉིད་ཁྱད་ཆོས་ལྟ་བུར་་་་
སྟོན་པའི་སྒྲ་དེ། ཆོས་བརྗོད་ཀྱི་སྒྲའི་མཚན་ཉིད་དུ་བཞག སྒྲ་རྣམས་ནི་སྨྲ་
བ་བོ་རང་དབང་མེད་པར་བྱེད་པ་མ་ཡིན་གྱི། སྨྲ་བ་བོའི་བརྗོད་འདོད་དང་
ཉན་པ་པོའི་ཤེས་འདོད་ཀྱི་རྗེས་སུ་མཐུན་པར་དོན་སྟོན་པར་བྱེད་དོ། །ཞེས་
གསུངས་པའི་ཕྱིར། །
(གཉིས） ཆོས་ཅན་བརྗོད་པའི་སྒྲ་བཤད་པ།
གཞི་དེ་ཁྱད་གཞིར་བརྗོད་པའི་སྒྲ་དེ། གཞི་དེ་ལ་ལྟོས་ཏེ་ཆོས་ཅན་
བརྗོད་པའི་སྒྲའི་མཚན་ཉིད། མཚན་གཞི་ནི། སྒྲ་མི་རྟག་ཅེས་བརྗོད་པའི་སྒྲ་
དང་། བ་ལང་དཀར་པོ་ཞེས་བརྗོད་པའི་སྒྲ་ལྟ་བུ། མཚན་ཉིད་ཀྱི་སྒྲ་བཤད་
ནི། གཞི་དེ་གཞི་གཞན་ལས་ཁྱད་པར་དུ་འབྱེད་ཆོས་གང་གིས་ཁྱད་པར་དུ་
བྱ་བའི་གཞི་རུ་བརྗོད་པའི་སྒྲ་དེ། གཞི་དེ་ལ་ལྟོས་ཏེ་ཆོས་ཅན་བརྗོད་པའི་
སྒྲ་ཡིན་ཞེས་པའོ། །གཞི་ལ་སྦྱར་ན། བུམ་པ་དེ་ཁྱད་གཞིར་བརྗོད་པའི་སྒྲ་དེ།
བུམ་པ་ལ་ལྟོས་ཏེ་ཆོས་ཅན་བརྗོད་པའི་སྒྲའི་མཚན་ཉིད་དོ། །སྒྲ་མི་རྟག་
441



ཅེས་བརྗོད་པའི་སྒྲ་ཆོས་ཅན། སྒྲ་ལ་ལྟོས་ཏེ་ཆོས་ཅན་བརྗོད་པའི་སྒྲ་ཡིན་ཏེ།
ཁྱོད་ཆོས་ཅན་བརྗོད་པའི་སྒྲ་དེ་མི་རྟག་པ་མ་ཡིན་པའི་ཆོས་རྣམས་ལས་་་་་་
ཁྱད་པར་དུ་འབྱེད་ཆོས་མི་རྟག་པས་ཁྱད་པར་དུ་བྱ་བའི་གཞིར་བརྗོད་པའི་
སྒྲ་ཡིན་པའི་ཕྱིར། དེར་ཐལ། སྒྲ་མི་རྟག་ཅེས་བརྗོད་པའི་སྒྲ་ནི་སྒྲ་དེ་མི་རྟག་
པས་ཁྱད་པར་དུ་བྱ་བའི་གཞི་དང་། མི་རྟག་པ་སྒྲའི་ཁྱད་ཆོས་སུ་བརྗོད་
པའི་སྒྲ་ཡིན་པའི་ཕྱིར་རོ། །ཆོས་ཅན་བརྗོད་པའི་སྒྲ་དང་ཁྱད་པར་གཞན་མི་
སྤོང་བའི་སྒྲ་གཉིས་དོན་གཅིག སྒྲ་མི་རྟག་ཅེས་བརྗོད་པའི་སྒྲ་ཆོས་ཅན།
ཁྱོད་ཁྱད་པར་གཞན་མི་སྤོང་བའི་སྒྲ་ཡིན་ཏེ། ཁྱོད་སྒྲ་ལ་ལྟོས་ཏེ་ཁྱད་པར་
གཞན་མི་སྤོང་བའི་སྒྲ་ཡིན་པའི་ཕྱིར། དེར་ཐལ། ཁྱོད་སྒྲ་དེ་མི་རྟག་པའི་
ཁྱད་གཞིར་བརྗོད་པར་མ་ཟད། སྒྲ་དེ་ཤེས་བྱ་དང་དངོས་པོ་ཡིན་པ་ལ་
སོགས་པ་དང་རྟག་པ་ཡིན་མིན་ལ་སོགས་པའི་ཁྱད་གཞི་ཡིན་པར་མི་སྤོང་་་་
བའི་སྒྲ་ཡིན་པའི་ཕྱིར། དེར་ཐལ། སྒྲ་མི་རྟག་ཅེས་བརྗོད་པའི་སྒྲ་དེས་མི་
རྟག་པའི་ཁྱད་གཞིར་བརྗོད་པར་མ་ཟད། ཤེས་བྱ་དང་དངོས་པོ་ལ་སོགས་
པའི་ཁྱད་གཞིར་བློ་ངོར་མི་སྤོང་བའི་ཕྱིར་ཏེ། དེས་སྒྲ་མི་རྟག་པ་ལས་ཆོས་
གཞན་གང་ཡང་མིན་པར་སྟོན་པ་མ་ཡིན་པར། སྒྲ་མི་རྟག་པ་ཡིན་ཞེས་
བརྗོད་པ་དེས་སྒྲ་ནི་ཤེས་བྱ་དང་དངོས་པོ་སོགས་ཀྱང་ཡིན་པ་ཉན་པ་པོའི་
བློ་ངོར་མི་སྤོང་བའི་ཕྱིར། གཞན་ཡང་། བ་ལང་དཀར་པོ་ཞེས་བརྗོད་པའི་
སྒྲ་ཆོས་ཅན། ཁྱད་པར་གཞན་མི་སྤོང་བའི་སྒྲ་ཡིན་ཏེ། དོན་དེ་ཁྱད་ཆོས་
གཞན་གྱི་རྟེན་བྱེད་པའི་ཁྱད་གཞི་ལྟ་བུར་བློ་ཡུལ་དུ་འཆར་བ་མི་སྤོང་བར་
442



ཁྱད་གཞི་ལྟ་བུར་བློ་ཡུལ་དུ་སྟོན་པའི་ཕྱིར། དེ་ཡང་ཡིན་ཏེ། ཉན་པ་པོས་བ་
ལང་ཞིག་ཐོས་ཚེ་བ་ལང་སྔོན་པོ་དང་དཀར་པོ་གང་ཡིན་སྙམ་དུ་ཤེས་པར་
འདོད་ནས་དྲིས་པ་ན། འཆད་པ་པོས་བ་ལང་དཀར་པོ་ཞེས་བརྗོད་པའི་ཚེ་
བ་ལང་ཁྱད་གཞི་དང་། དཀར་པོ་ཁྱད་ཆོས་སུ་སྟོན་ཅིང་། དཀར་པོ་དེ་བ་
ལང་སྔོན་པོ་སོགས་ལས་ཁྱད་པར་དུ་འབྱེད་པའི་འབྱེད་ཆོས་སུ་སྟོན་པ་ཡིན་
པའི་ཕྱིར།
ཁ་ཅིག་ན་རེ། སྒྲ་མི་རྟག་ཅེས་བརྗོད་པའི་སྒྲ་དང༌། སྒྲའི་མི་རྟག་ཅེས་
བརྗོད་པའི་སྒྲ་གཉིས་ཀ་སྒྲ་ལ་ལྟོས་ཏེ་ཆོས་ཅན་བརྗོད་པའི་སྒྲ་ཡིན་ཟེར་ན།
དེ་མི་འཐད་པར་ཐལ། སྒྲ་མི་རྟག་ཅེས་བརྗོད་པའི་སྒྲ་དང་སྒྲའི་མི་རྟག་ཅེས་
བརྗོད་པའི་སྒྲ་གཉིས་ཀྱིས་སྒྲ་བརྗོད་བྱར་བྱས་པ་ལ་ཁྱད་པར་མེད་ཀྱང་། སྒྲ་
མི་རྟག་ཅེས་བརྗོད་པའི་སྒྲས་སྒྲ་ཁྱད་གཞི་ལྟ་བུར་བརྗོད། སྒྲའི་མི་རྟག་ཅེས་
བརྗོད་པའི་སྒྲས་སྒྲ་ཁྱད་ཆོས་ལྟ་བུར་བརྗོད་པ་ཡིན་པའི་ཕྱིར། དེར་ཐལ།
རྣམ་འགྲེལ་ལས། གཉིས་ཀས་གཅིག་གཅིག་བརྗོད་མོད་ཀྱི། །བརྗོད་བྱའི་
ཤན་གྱི་ཁྱད་པར་གྱིས། །རྣམ་དབྱེ་ཐ་དད་བརྗོད་པ་ཡིས། །ཐ་དད་དོན་
བཞིན་བརྗོད་པར་བྱ། །ཞེས་དང་། དེའི་ཐད་ཀྱི་ཐར་ལམ་གསལ་བྱེད་ལས།
དེ་དཔེར་བརྗོད་ན། སྒྲ་མི་རྟག་ཅེས་བརྗོད་པའི་ཚེ། སྒྲ་ཆོས་ཅན།མི་རྟག་པ་
ཆོས་སུ་གོ་བར་བྱེད་ལ། སྒྲའི་མི་རྟག་པ་ཞེས་བརྗོད་པ་ན། སྒྲ་ཁྱད་ཆོས་
དང༌། མི་རྟག་པ་ཁྱད་གཞིར་གོ་བར་བྱེད་པས། ཚིག་སྔ་མའི་སྒྲ་ཞེས་བརྗོད་
པའི་ངག་དང་། ཕྱི་མའི་སྒྲ་ཞེས་བརྗོད་པའི་ངག་གཉིས་བརྗོད་བྱ་སྒྲའི་ལྡོག་
443



པ་གཅིག་པུར་ཟད་ཀྱང་། སྔ་མས་ཆོས་ཅན་གྱི་ཚུལ་དང་ཕྱི་མས་ཆོས་སུ་གོ་
བར་བྱེད་དོ། །ཞེས་གསུངས་པའི་ཕྱིར་རོ། །ཆོས་བརྗོད་ཀྱི་སྒྲ་དང་ཆོས་ཅན་
བརྗོད་པའི་སྒྲ་གཉིས་འགལ་བ་ནི་མ་ཡིན་ཏེ། མི་འགལ་བ་ཡིན་པའི་ཕྱིར།
སྒྲ་མི་རྟག་ཅེས་བརྗོད་པའི་སྒྲ་དེ། དེ་གཉིས་ཀ་ཡིན་པའི་ཕྱིར། དེར་ཐལ།
སྒྲ་མི་རྟག་ཅེས་བརྗོད་པའི་སྒྲ་དེ་ཆོས་བརྗོད་ཀྱི་སྒྲ་ཡིན་པ་གང་ཞིག ཆོས་
ཅན་བརྗོད་པའི་སྒྲ་ཡང་ཡིན་པའི་ཕྱིར། དང་པོ་གྲུབ་སྟེ། སྒྲ་མི་རྟག་ཅེས་
བརྗོད་པའི་སྒྲ་དེ་མི་རྟག་པ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་པའི་ཕྱིར་ཏེ།
མི་རྟག་པ་ཁྱད་ཆོས་ལྟ་བུར་སྟོན་པའི་ངག་ཡིན་པའི་ཕྱིར། རྩ་རྟགས་གཉིས་
པ་གྲུབ་སྟེ། སྒྲ་མི་རྟག་ཅེས་བརྗོད་པའི་སྒྲ་དེ། སྒྲ་ལ་ལྟོས་ཏེ་ཆོས་ཅན་བརྗོད་
པའི་སྒྲ་ཡིན་པའི་ཕྱིར་ཏེ། སྒྲ་ཁྱད་གཞི་ལྟ་བུར་སྟོན་པའི་ངག་ཡིན་པའི་ཕྱིར།
དེས་ན། སྒྲ་མི་རྟག་ཅེས་བརྗོད་པའི་སྒྲ་དེ་ཆོས་བརྗོད་ཀྱི་སྒྲ་དང་ཆོས་ཅན་
བརྗོད་པའི་སྒྲ་གཉིས་ཀ་ཡིན་ཏེ། གཞི་གང་ལ་ལྟོས་ནས་ཆོས་ཅན་བརྗོད་
པའི་སྒྲ་ཡིན་ན་ཆོས་ཅན་བརྗོད་པའི་སྒྲ་ཡིན་པས་ཁྱབ། གཞི་གང་ལ་ལྟོས་
ནས་ཆོས་བརྗོད་ཀྱི་སྒྲ་ཡིན་ན་ཆོས་བརྗོད་ཀྱི་སྒྲ་ཡིན་པས་ཁྱབ་པའི་ཕྱིར་ཏེ།
དེ་གཉིས་ལྟོས་ཡུལ་ལ་ལྟོས་ཏེ་བཞག་པ་ཡིན་པའི་ཕྱིར་རོ། །གཞི་གཅིག་ལ་
ལྟོས་ཏེ་ཆོས་ཅན་བརྗོད་པའི་སྒྲ་དང་ཆོས་བརྗོད་ཀྱི་སྒྲ་གཉིས་འགལ་བ་ཡིན་
པས་མ་ཁྱབ་སྟེ། བྱས་པ་བྱས་པ་ཡིན་ཞེས་བརྗོད་པའི་སྒྲ་དེ། གཞི་གཅིག་ལ་
ལྟོས་ཏེ་དེ་གཉིས་ཀ་ཡིན་པའི་ཕྱིར། དེར་ཐལ། དེ་བྱས་པ་ལ་ལྟོས་ནས་ཆོས་
ཅན་བརྗོད་པའི་སྒྲ་དང་། བྱས་པ་ལ་ལྟོས་ནས་ཆོས་བརྗོད་ཀྱི་སྒྲ་གཉིས་ཀ་
444



ཡིན་པའི་ཕྱིར་རོ། །གཞི་གཅིག་ལ་ལྟོས་ཏེ་ཆོས་ཅན་བརྗོད་པའི་སྒྲ་དང་ཆོས་
བརྗོད་ཀྱི་སྒྲ་གཉིས་འགལ་བ་མ་ཡིན་པས་མ་ཁྱབ་སྟེ། སྒྲ་མི་རྟག་ཅེས་བརྗོད་
པའི་སྒྲ་དེ། གཞི་སྒྲ་ལ་ལྟོས་ཏེ་ཆོས་ཅན་བརྗོད་པའི་སྒྲ་ཡིན་ཡང་ཆོས་བརྗོད་
ཀྱི་སྒྲ་མ་ཡིན་པའི་ཕྱིར་དང་། སྒྲའི་མི་རྟག་པ་ཞེས་བརྗོད་པའི་སྒྲ་དེ། གཞི་
སྒྲ་ལ་ལྟོས་ཏེ་ཆོས་བརྗོད་ཀྱི་སྒྲ་ཡིན་ཡང་ཆོས་ཅན་བརྗོད་པའི་སྒྲ་མ་ཡིན་་་་་
པའི་ཕྱིར། དེར་ཐལ། ཟུར་སྔ་མ་དེ་སྒྲ་ཁྱད་གཞིར་སྟོན་པའི་སྒྲ་ཡིན་གྱི། སྒྲ་
ཁྱད་ཆོས་སུ་སྟོན་པའི་སྒྲ་མ་ཡིན་པའི་ཕྱིར། ཟུར་ཕྱི་མ་དེ་སྒྲ་ཁྱད་ཆོས་སུ་
སྟོན་པའི་སྒྲ་ཡིན་གྱི། སྒྲ་ཁྱད་གཞིར་སྟོན་པའི་སྒྲ་མ་ཡིན་པའི་ཕྱིར།
(བཞི་བ) རྣམ་གཅོད་ཀྱི་སྒོ་ནས་དབྱེ་ན། མི་ལྡན་རྣམ་གཅོད་ཀྱི་སྒྲ་
དང་། གཞན་ལྡན་རྣམ་གཅོད་ཀྱི་སྒྲ་དང་། མི་སྲིད་རྣམ་གཅོད་ཀྱི་སྒྲ་དང་
གསུམ་ཡོད། །
（གཅིག） མི་ལྡན་རྣམ་གཅོད་ཀྱི་སྒྲ་ནི། གཞི་དེ་ལ་ཁྱད་ཆོས་དེ་མི་ལྡན་
པ་རྣམ་པར་བཅད་ནས་ལྡན་པ་ཁོ་ནར་སྟོན་པའི་སྒྲ་དེ། མི་ལྡན་རྣམ་གཅོད་
ཀྱི་སྒྲའི་མཚན་ཉིད། མཚན་གཞི་ནི། སྒྲ་མི་རྟག་པ་ཁོ་ན་ཡིན་ཞེས་བརྗོད་
པའི་སྒྲ་དང་། ཤེས་བྱ་ཡོད་པ་ཁོ་ན་ཡིན་ཞེས་བརྗོད་པའི་སྒྲ་ལྟ་བུ། སྒྲ་མི་
རྟག་པ་ཁོ་ན་ཡིན་ཞེས་བརྗོད་པའི་སྒྲ་ཆོས་ཅན། མི་ལྡན་རྣམ་གཅོད་ཀྱི་སྒྲ་
ཡིན་ཏེ། ཁྱོད་གཞི་སྒྲ་དེ་ལ་མི་རྟག་པ་མི་ལྡན་པ་རྣམ་པར་བཅད་ནས་
མཐའ་གཅིག་ཏུ་མི་རྟག་པ་ལྡན་པ་ཁོ་ན་ཡིན་པར་སྟོན་པའི་སྒྲ་ཡིན་པའི་་་་་
ཕྱིར་རོ། །སྒྲ་མི་རྟག་པ་ཡིན་ཞེས་བརྗོད་པའི་སྒྲ་ཙམ་ནི། མི་ལྡན་རྣམ་གཅོད་
445



ཀྱི་སྒྲ་མ་ཡིན་ཏེ། སྒྲ་དེས་སྒྲ་ལ་མི་རྟག་པ་ལྡན་པ་ཙམ་སྟོན་ཡང་། སྒྲ་མི་རྟག་
པ་ཡིན་ཞེས་པའི་སྒྲ་ཙམ་གྱིས་སྒྲ་ལ་མི་རྟག་པ་མི་ལྡན་པ་རྣམ་པར་བཅད་་་་་
ནས་ལྡན་པ་ཁོ་ནར་མི་སྟོན་པ་གང་ཞིག མི་ལྡན་རྣམ་གཅོད་ཀྱི་སྒྲ་ནི། གཞི་
དེ་ལ་གང་ལྡན་བྱའི་ཁྱད་ཆོས་དེ་མི་ལྡན་པ་དངོས་སུ་བཅད་ནས། མཐའ་
གཅིག་ཏུ་ཁྱད་ཆོས་དེ་ལྡན་པ་ཁོ་ནར་སྟོན་པའི་སྒྲ་ཞིག་ཡིན་དགོས་པའི་་་་་
ཕྱིར་རོ། །དེས་ན་སྒྲ་མི་རྟག་པ་ཁོ་ན་ཡིན་ཞེས་པའི་ཁོ་ནའི་སྒྲ་དེའི་ནུས་པ་
ནི་སྒྲ་མི་རྟག་པ་མ་ཡིན་པ་བཅད་པ་དང་། མི་རྟག་པ་ཉིད་ཡིན་པ་གཉིས་ཀ་
བསྟན་པ་ཡིན་ནོ། །
（གཉིས）གཞན་ལྡན་རྣམ་གཅོད་ཀྱི་སྒྲ་ནི། གཞི་དེ་མ་ཡིན་པའི་གཞན་
ལ་ཆོས་དེ་ལྡན་པ་རྣམ་པར་བཅད་ནས་གཞི་དེ་ཁོ་ན་ལ་ལྡན་པར་སྟོན་པའི་
སྒྲ་དེ། གཞན་ལྡན་རྣམ་གཅོད་ཀྱི་སྒྲའི་མཚན་ཉིད། མཚན་གཞི་ནི། སྒྲ་ཁོ་ན་
མཉན་བྱ་ཡིན་ཞེས་བརྗོད་པའི་སྒྲ་དང་། དངོས་པོ་ཁོ་ན་མི་རྟག་པ་ཡིན་
ཞེས་བརྗོད་པའི་སྒྲ་ལྟ་བུའོ། །སྒྲ་ཁོ་ན་མཉན་བྱ་ཡིན་ཞེས་བརྗོད་པའི་སྒྲ་
ཆོས་ཅན། གཞན་ལྡན་རྣམ་གཅོད་ཀྱི་སྒྲ་ཡིན་ཏེ། ཁྱོད་ཀྱིས་སྒྲ་མ་ཡིན་པའི་
གཞི་གཞན་ལ་མཉན་བྱ་དེ་ལྡན་པའམ་ཡོད་པ་རྣམ་པར་བཅད་ནས། སྒྲ་ཁོ་
ན་ལ་མཉན་བྱའི་ཁྱད་པར་དེ་ལྡན་པར་སྟོན་པའི་སྒྲ་ཡིན་པའི་ཕྱིར། དེར་
ཐལ། སྒྲ་ཁོ་ན་མཉན་བྱ་ཡིན་ཞེས་བརྗོད་པའི་སྒྲ་དེས་སྒྲ་ལས་གཞན་པའི་
གཉན་བྱ་ཡོད་པ་བཅད་ནས་སྒྲ་མཉན་བྱ་ཡིན་པར་སྟོན་པའི་ཕྱིར་རོ། །ཡང་
དངོས་པོ་ཁོ་ན་མི་རྟག་པ་ཡིན་ཞེས་བརྗོད་པའི་སྒྲ་འདིས་དངོས་པོ་རང་་་་་
446



ཉིད་ལ་ལྡན་བྱའི་མི་རྟག་པ་དེ་དངོས་པོ་ལས་གཞན་པའི་ཆོས་གང་ལ་ཡང་
ལྡན་པ་རྣམ་པར་བཅད་ཅིང་མི་ལྡན་པར་བསྟན་ནས་མི་རྟག་པ་དེ་དངོས་
པོ་ཁོ་ན་ལ་ལྡན་པར་སྟོན་པའི་སྒྲ་ཡིན་ཞེས་པའོ། །
(གསུམ） མི་སྲིད་རྣམ་གཅོད་ཀྱི་སྒྲ་ནི། གཞི་དེ་ལ་ཆོས་དེ་མི་སྲིད་པ་
རྣམ་པོར་བཅད་ནས་སྲིད་པ་ཁོ་ནར་སྟོན་པའི་སྒྲ་དེ། མི་སྲིད་རྣམ་གཅོད་ཀྱི་
སྒྲའི་མཚན་ཉིད། མཚན་གཞི་ནི། ཨཏྤལ་སྔོན་པོ་སྲིད་པ་ཁོ་ན་ཡིན་ཞེས་
བརྗོད་པའི་སྒྲ་དང་། བ་ལ་བེའུ་འབྱུང་བ་སྲིད་པ་ཁོ་ན་ཡིན་ཞེས་བརྗོད་
པའི་སྒྲ་ལྟ་བུའོ། །ཨུཏྤལ་སྔོན་པོ་སྲིད་པ་ཁོ་ན་ཡིན་ཞེས་བརྗོད་པའི་སྒྲ་ཆོས་
ཅན། མི་སྲིད་རྣམ་གཅོད་ཀྱི་སྒྲ་ཡིན་ཏེ། སྒྲ་དེས་ཨུཏྤལ་ལས་གཞན་པའི་
སྔོན་པོ་ཡོད་པར་མི་གཅོད་ཀྱི། ཨུཏྤལ་སྔོན་པོ་མི་སྲིད་པ་རྣམ་པར་བཅད་
ནས་སྔོན་པོ་སྲིད་པ་ཁོ་ནར་སྟོན་པའི་སྒྲ་ཡིན་པའི་ཕྱིར་རོ། །
མི་ལྡན་རྣམ་གཅོད་ཀྱི་སྒྲ་ཡིན་ན་གཞན་ལྡན་རྣམ་གཅོད་ཀྱི་སྒྲ་ཡིན་་་་་
པས་མ་ཁྱབ་སྟེ། དངོས་པོ་མི་རྟག་པ་ཁོ་ན་ཡིན་ཞེས་དང་། སྒྲ་མཉན་བྱ་ཁོ་
ན་ཡིན་ཞེས་བརྗོད་པའི་སྒྲ་དེ་མི་ལྡན་རྣམ་གཅོད་ཀྱི་སྒྲ་ཡིན་ཡང་གཞན་་་་་་
ལྡན་རྣམ་གཅོད་ཀྱི་སྒྲ་མ་ཡིན་པའི་ཕྱིར། དེར་ཐལ། དང་པོ་དངོས་པོ་ལ་མི་
རྟག་པ་མི་ལྡན་པ་རྣམ་པར་བཅད་ནས་ལྡན་པ་ཁོ་ན་ཡིན་པར་སྟོན་པས་ན་
མི་ལྡན་རྣམ་གཅོད་ཀྱི་སྒྲ་ཡིན་ལ། དངོས་པོ་ལས་གཞན་པའི་ཆོས་ལ་མི་རྟག་
པ་ལྡན་པ་རྣམ་པར་མ་བཅད་པས་ན་གཞན་ལྡན་རྣམ་གཅོད་ཀྱི་སྒྲ་མ་ཡིན་
པ་གང་ཞིག སྒྲ་མཉན་བྱ་ཁོ་ན་ཡིན་ཞེས་བརྗོད་པའི་སྒྲ་ཡང་དེ་དང་འདྲ་
447



བའི་ཕྱིར་རོ། །མི་ལྡན་རྣམ་གཅོད་ཀྱི་སྒྲ་ཡིན་ན་གཞན་ལྡན་རྣམ་གཅོད་ཀྱི་
སྒྲ་མ་ཡིན་པས་ཀྱང་མ་ཁྱབ་སྟེ། དེ་གཉིས་མི་འགལ་བ་ཡིན་པའི་ཕྱིར། དེར་
ཐལ། ཤེས་བྱ་ཁོ་ན་ཡོད་པ་ཁོ་ན་ཡིན་ཞེས་བརྗོད་པའི་སྒྲ་དེ་མི་ལྡན་རྣམ་
གཅོད་ཀྱི་སྒྲ་ཡིན་པ་གང་ཞིག གཞན་ལྡན་རྣམ་གཅོད་ཀྱི་སྒྲ་ཡིན་པའི་ཕྱིར།།
དང་པོ་གྲུབ་སྟེ། ཁྱོད་ཤེས་བྱ་ལ་ཡོད་པ་མི་ལྡན་པ་རྣམ་པར་བཅད་ནས་
ལྡན་པ་ཁོ་ན་ཡིན་པར་སྟོན་པའི་སྒྲ་ཡིན་པའི་ཕྱིར། གཉིས་པ་གྲུབ་སྟེ། ཁྱོད་
ཡོད་པ་གང་ལ་ལྡན་པའི་གཞི་ཤེས་བྱ་དེ་ལས་གཞན་ཤེས་བྱ་མ་ཡིན་པ་དག་
ལ་ཡོད་པ་ལྡན་པ་རྣམ་པར་བཅད་ནས་ཤེས་བྱ་ཁོ་ན་ལ་ཡོད་པ་དེ་ལྡན་པར་
སྟོན་པའི་སྒྲ་ཡིན་པའི་ཕྱིར་རོ། །གཞན་ལྡན་རྣམ་གཅོད་ཀྱི་སྒྲ་ཡིན་ན་མི་
ལྡན་རྣམ་གཅོད་ཀྱི་སྒྲ་ཡིན་པས་མ་ཁྱབ་སྟེ། དངོས་པོ་ཁོ་ན་མི་རྟག་པ་ཡིན་
ཞེས་བརྗོད་པའི་སྒྲ་གཞན་ལྡན་རྣམ་གཅོད་ཀྱི་སྒྲ་ཡིན་པ་གང་ཞིག མི་ལྡན་
རྣམ་གཅོད་ཀྱི་སྒྲ་མ་ཡིན་པའི་ཕྱིར་ཏེ། དེས་དངོས་པོ་ལ་མི་རྟག་པ་མི་ལྡན་
པ་རྣམ་པར་བཅད་ནས་ལྡན་པ་ཁོ་ནར་མི་སྟོན་པའི་ཕྱིར རོ། ། །
གཞན་ལྡན་རྣམ་གཅོད་ཀྱི་སྒྲ་ཡིན་ན་སྒྲ་དོན་མཐུན་ཡིན་པས་མ་ཁྱབ་
སྟེ། སྒྲ་ཁོ་ན་ཡོད་ཅེས་བརྗོད་པའི་སྒྲ་དེ་གཞན་ལྡན་རྣམ་གཅོད་ཀྱི་སྒྲ་ཡིན་
པ་གང་ཞིག སྒྲ་དོན་མཐུན་མ་ཡིན་པའི་ཕྱིར། དང་པོ་གྲུབ་སྟེ། སྒྲ་ཁོ་ན་
ཡོད་ཅེས་པའི་ཚིག་དེ་ནི། སྒྲ་གཅིག་པུ་དེ་ཡོད་པ་ཡིན་གྱི། སྒྲ་ལས་གཞན་
པའི་ཡོད་པ་བཅད་ནས་མེད་པར་སྟོན་པའི་སྒྲ་ཡིན་པའི་ཕྱིར། གཉིས་པ་
གྲུབ་སྟེ། སྒྲ་ཁོ་ན་ཡོད་པ་ཡིན་ན་སྒྲ་གཅིག་པུ་དེ་ལས་ཆོས་གཞན་གང་ཡང་
448



མེད་དགོས་ཀྱང་། སྒྲ་ལས་གཞན་པའི་ཆོས་དུ་མ་ཡོད་པས་ན། སྒྲ་ཁོ་ན་ཡོད་
ཅེས་པའི་སྒྲ་དོན་མཐུན་མ་ཡིན་ཏེ། སྒྲ་ཁོ་ན་ཡོད་པ་དེ་གཞི་མ་གྲུབ་པའི་
ཕྱིར་རོ། །དེ་བཞིན་དུ་རྟག་པ་ཁོ་ན་ཡོད་ཅེས་དང་། དངོས་པོ་ཁོ་ན་ཡོད་
ཅེས་དང་། སྒྲ་ཁོ་ན་དངོས་པོ་ཡིན་ཞེས་བརྗོད་པའི་སྒྲ་ལ་སོགས་པ་ནི་ ་
གཞན་ལྡན་རྣམ་གཅོད་ཀྱི་སྒྲ་ཡིན་ཡང་། སྒྲ་དོན་མཐུན་མ་ཡིན་པ་ཤེས་པར་
བྱའོ། །
མི་ལྡན་རྣམ་གཅོད་ཀྱི་སྒྲ་དང་གཞན་ལྡན་རྣམ་གཅོད་ཀྱི་སྒྲ་གང་རུང་
ཡིན་ན། ཁོ་ནའམ་ཉིད་ཀྱི་ཚིག་སྦྱར་བས་མ་ཁྱབ་སྟེ། སྨྲ་བ་བོ་དང་ཉན་པ་
པོའི་དབང་གིས་ཁོ་ནའམ་ཉིད་ཀྱི་ཚིག་མ་སྦྱར་ཀྱང་མི་ལྡན་རྣམ་གཅོད་ཀྱི་
སྒྲ་དང་གཞན་ལྡན་རྣམ་གཅོད་ཀྱི་སྒྲ་བཞག་ཡོད་པའི་ཕྱིར། དེར་ཐལ། ཁོ་
ནའམ་ཉིད་ཀྱི་ཚིག་འདི་ཚིག་ཕྲད་ཡིན་པས་ཚིག་གཞན་དང་ཕྲད་ནས་དོན་
སྟོན་ལ། མ་ཕྲད་ན་དོན་གང་ཡང་མི་སྟོན་ཅིང་། ཁོ་ནའམ་ཉིད་ཀྱི་ཚིག་མ་
སྦྱར་ཀྱང་དེའི་དོན་གོ་བ་ཞིག་ཡོད་པའི་ཕྱིར། དེར་ཐལ། སྨྲ་བ་བོས་ནག་པ་
འཕོང་སྐྱེན་ནོ་ཞེས་པས། རྒྱལ་པོ་སྐྱ་བསེང་ལ་རྒྱུ་སྐར་ནག་པས་བྱིན་པའི་བུ་
ནག་པ་དེ་འཕོང་སྐྱེན་པ་མི་ལྡན་པ་རྣམ་པར་བཅད་ནས་འཕོང་སྐྱེན་པ་ཁོ་
ན་ཡིན་པར་བརྗོད་འདོད་པའི་དབང་གིས་ཁོ་ནའི་ཚིག་མ་སྦྱར་ཀྱང་། ཉན་
པ་བོས་སྨྲ་བ་བོའི་བརྗོད་འདོད་ཀྱི་དབང་གིས་ནག་པ་འཕོང་སྐྱེན་པ་ཁོ་ན་
ཡིན་པར་རྟོགས་པས་ན་ནག་པ་འཕོང་སྐྱེན་ནོ་ཞེས་བརྗོད་པའི་སྒྲ་དེ་མི་་་་་
ལྡན་རྣམ་གཅོད་ཀྱི་སྒྲ་ཡིན་ལ། ཡང་སྨྲ་བ་བོས་སྲིད་སྒྲུབ་འཕོང་སྐྱེན་ནོ་ཞེས་
449



པས། རྒྱལ་པོ་སྐྱ་བསེང་ལ་བརྒྱ་བྱིན་གྱིས་བྱིན་པའི་བུ་སྲིད་སྒྲུབ་ལས་གཞན་
པའི་སྲིད་སྒྲུབ་ལྟ་བུའི་འཕོང་སྐྱེན་པ་བཅད་ནས་བརྗོད་པར་འདོད་ན།
སྲིད་སྒྲུབ་ཁོ་ན་འཕོང་སྐྱེན་ཞེས་ཁོ་ནའི་ཚིག་མ་སྦྱར་ཀྱང་། ཉན་པ་པོས་སྨྲ་
བ་བོའི་བརྗོད་འདོད་ཀྱི་དབང་གིས་སྲིད་སྒྲུབ་ཁོ་ན་འཕོང་སྐྱེན་པ་ཡིན་པར་
རྟོགས་ནུས་པས་ན། སྲིད་སྒྲུབ་འཕོང་སྐྱེན་ནོ་ཞེས་བརྗོད་པའི་སྒྲ་དེ་གཞན་
ལྡན་རྣམ་གཅོད་ཀྱི་སྒྲ་ཡིན་པའི་ཕྱིར་ཏེ། རྣམ་འགྲེལ་ལས། དེ་སྦྱར་མེད་
ཀྱང་བརྗོད་འདོད་ལ། །དེ་དོན་ཉིད་ནི་རྟོགས་པ་ནི། །དཔེར་ན་ནག་པ་
འཕོང་སྐྱེན་པའམ། །སྲིད་སྒྲུབ་འཕོང་སྐྱེན་ཞེས་པ་བཞིན། །ཞེས་གསུངས་
པའི་ཕྱིར། འོན་ཀྱང་ཉན་པ་པོས་དེ་ལྟར་རྟོགས་མི་ནུས་ན། སྨྲ་བ་བོས་
བརྗོད་འདོད་ཀྱི་དབང་གིས་མི་ལྡན་རྣམ་གཅོད་དང་གཞན་ལྡན་རྣམ་་་་་་
གཅོད་ཀྱི་སྒྲ་ཡིན་ཡང་ཉན་པ་བོ་ལ་མི་ལྡན་དང་གཞན་ལྡན་རྣམ་གཅོད་ཀྱི་
སྒྲར་མ་སོང་བས་སྒྲ་དེ་གཉིས་མ་ཡིན་ནོ། །དེ་ཡང་། ནག་པ་འཕོང་སྐྱེན་
ཞེས་པའི་སྒྲ་མི་ལྡན་རྣམ་གཅོད་དུ་བཞག་པའི་རྒྱུ་མཚན་ནི། ནག་པ་དེ་
འཕོང་སྐྱེན་པ་ཡིན་ཡང་། དེ་དང་འདྲ་བ་མེད་པ་མིན་ལ། སྲིད་སྒྲུབ་འཕོང་
སྐྱེན་ཞེས་པའི་སྒྲ་གཞན་ལྡན་རྣམ་གཅོད་དུ་བཞག་པ་ནི་སྲིད་སྒྲུབ་ལྟ་བུའི་་་
འཕོང་སྐྱེན་པ་གཞན་མེད་པའི་རྒྱུ་མཚན་གྱིས་སོ། །
，
。
。
450



ས་བཅད་དགུ་བ། དུས་གསུམ་གྱི་རྣམ་
གཞག་བཤད་པ།
དང་པོ། འདས་པ་བཤད་པ།
རང་གི་དགག་བྱའི་དངོས་པོ་དེ་སྐྱེས་ཟིན་ཞིག་པའི་ཆར་གྱུར་པའི་་་་་་ ་
མེད་དགག་དེ། འདས་པའི་མཚན་ཉིད། མཚན་གཞི་ནི། བུམ་པ་ཞིག་པ་ལྟ་
བུ་ཡིན་ཏེ། བུམ་པ་ཞིག་པ་རང་ཉིད་གང་གི་དུས་ལ་ལྟོས་ནས་འདས་པའི་
དུས་ལ་འཇོག་བྱེད་ཀྱི་རང་གི་དགག་བྱའི་དངོས་པོ་བུམ་པ་སྐྱེས་ཟིན་པ་དེ་
འགགས་ཤིང་ཞིག་པའི་ཆར་གྱུར་པའི་མེད་དགག་ཡིན་པའི་ཕྱིར། འདས་པ་
དང་། འགག་པ་དང་། ཞིག་པ་རྣམས་དོན་གཅིག དེ་ཡང་བུམ་པ་འདས་པ་
ནི་བུམ་པ་ཞིག་པའི་ཆ་དེ་ཡིན་པས་དེ་བུམ་པ་ཡིན་ཚུལ་མེད་ལ། བུམ་པ་
ཞིག་པ་དེས་བུམ་པ་ལས་གཞན་པའི་དངོས་པོ་གང་ཡང་མ་ཐོབ་པས།
དགག་བྱ་བུམ་པ་བཅད་ཙམ་དུ་ཟད་པས། བུམ་པ་འདས་པ་ནི་རྟག་པ་ཡིན་
ནོ། །བུམ་པ་འདས་པ་དང་། བུམ་པའི་འདས་པའི་དུས་དང་། བུམ་པ་ལ་
ལྟོས་ཏེ་འདས་པ་དང་། འདས་པའི་བུམ་པ་ཞེས་པ་རྣམས་དོན་མི་གཅིག་སྟེ།
དང་པོ་བུམ་པ་འདས་པ་ནི། བུམ་པ་ཞིག་པའི་ཆར་གྱུར་པའི་མེད་དགག་
ཡིན་པས་རྟག་པ་ཡིན་པ་དང་། གཉིས་པ་བུམ་པ་འདས་པའི་དུས་ནི། བུམ་
པ་ཞིག་པའི་དུས་ཚོད་ལ་བྱེད་པ་ཡིན་པས་དངོས་པོ་དང་། གསུམ་པ་བུམ་
451
451



པ་ལ་ལྟོས་ཏེ་འདས་པ་ཞེས་པ་ནི་བུམ་པའི་རྒྱུ་དང་བུམ་པའི་སྔ་ལོགས་སུ་་་
བྱུང་བའི་དངོས་པོ་རྣམས་བུམ་པ་ལ་ལྟོས་ན་དེ་དག་འདས་པར་གྱུར་ཕྱིར།
བུམ་པའི་སྔ་ལོགས་ཀྱི་དངོས་པོ་རྣམས་བུམ་པ་ལ་ལྟོས་ཏེ་འདས་པ་ཡིན་་་་་
ཡང་། སྤྱིར་འདས་པ་མ་ཡིན་པར་ད་ལྟ་བ་ཡིན་པ་དང་། བཞི་བ་འདས་
པའི་བུམ་པ་ཞེས་པ་ནི། འདས་པ་དང་བུམ་པ་གཉིས་ཀ་ཡིན་པར་གོ་རྒྱུ་
ཡིན་ལ། དེ་གཉིས་ཀ་ཡིན་པའི་བུམ་པ་ཡོད་ན། བུམ་པ་ཞིག་པའང་ཡིན་
བུམ་པ་ཡང་ཡིན་པ་ཡོད་དགོས་ལ། དེ་འདྲ་མེད་པས་དེ་གཞི་མ་གྲུབ་པའི་
ཕྱིར་རོ། །དེས་ན། མི་ཤི་བ་ཡང་མི་ཞིག་པའི་ཆ་དེ་ཡིན་པས་མི་ཤི་བ་དང་།
ཉོན་མོངས་སྤངས་པ་དང་། དངོས་པོ་ཞིག་པ་སོགས་ཡོད་པ་ཡིན་ཞིང་། ཤི་
བའི་མི་དང་། འདས་པའི་དངོས་པོ་སོགས་མེད་པ་ཡིན་ནོ། །ཡང་བུམ་པ་ལ་
ལྟོས་ཏེ་འདས་པ་དང་། བུམ་པའི་དུས་སུ་འདས་པ་གཉིས་དོན་གཅིག་ཡིན་
ཏེ། མཚན་གཞི། བུམ་པ་གྲུབ་པའི་དུས་སུ་ཞིག་ཟིན་པའི་དངོས་པོ་ཐམས་
ཅད་འཇོག་པ་ཡིན་ནོ། །བུམ་པ་འདས་པ་དང་བུམ་པའི་འདས་པ་གཉིས་
དོན་གཅིག་ཡིན་ཏེ། མཚན་གཞི་ནི་བུམ་པ་ཞིག་པ་དེ་ཡིན་ནོ། །
གཉིས་པ། མ་འོངས་པ་བཤད་པ།
རང་གི་དགག་བྱའི་དངོས་པོ་དེ་སྐྱེ་བའི་རྒྱུ་ཡོད་ཀྱང་རྐྱེན་མ་ཚང་བའི་
དབང་གིས་རེ་ཞིག་མ་སྐྱེས་པའི་ཆར་གྱུར་པའི་མེད་དགག་དེ། མ་འོངས་
པའི་མཚན་ཉིད། མཚན་གཞི་ནི། བུམ་པའི་རྒྱུ་དུས་སུ་བུམ་པ་མ་སྐྱེས་པའི་
452



ཆ་ལྟ་བུ་ཡིན་ཏེ། བུམ་པ་མ་སྐྱེས་པའི་ཆ་རང་ཉིད་གང་གི་དུས་ལ་ལྟོས་ནས་
མ་འོངས་པའི་དུས་སུ་འཇོག་བྱེད་ཀྱི་རང་གི་དགག་བྱ་དངོས་པོ་བུམ་པ་དེ་
སྐྱེ་བའི་རྒྱུ་འཇིམ་པ་སོགས་ཡོད་ཀྱང་། སྐྱེ་བའི་རྩོལ་བ་ལ་སོགས་པའི་རྐྱེན་
མ་ཚང་བའི་དབང་གིས་རེ་ཞིག་མ་སྐྱེས་པའི་ཆར་གྱུར་པའི་མེད་དགག་ཡིན་
ནོ། །དེ་བཞིན་དུ་བུམ་པའི་མ་འོངས་པའི་མཚན་ཉིད་ལ། བུམ་པ་སྐྱེད་བྱེད་
ཀྱི་རྒྱུ་ཡོད་ཀྱང་རྐྱེན་མ་ཚང་བའི་དབང་གིས་ཡུལ་དུས་འགའ་ཞིག་ཏུ་མ་་་་་
སྐྱེས་པའི་ཆ་དེ་བཞག་གོ །མཚན་གཞི་ནི། བུམ་པ་མ་སྐྱེས་པའི་ཆ་ལྟ་བུ།
མཚན་ཉིད་ཀྱི་ཟུར་དུ་སྐྱེད་བྱེད་ཀྱི་རྒྱུ་ཡོད་ཀྱང་ཞེས་བརྗོད་པའི་དགོས་པ་་་
ཡོད་དེ། རི་བོང་རྭ་སོགས་མེད་ངེས་དང་། དངོས་མེད་ཕལ་ཆེ་བ་རྣམས་མ་
སྐྱེས་པ་ཡིན་ཡང་མ་འོངས་པ་ཡིན་པ་གཅོད་པའི་ཆེད་ཡིན་པའི་ཕྱིར། དེར་
ཐལ། ཚད་མ་རིགས་རྒྱན་ལས། དེ་ཡང་རི་བོང་གི་རྭ་དང་དངོས་མེད་མ་
སྐྱེས་པ་ཡིན་ཡང་མ་འོངས་པ་ཡིན་པ་གཅོད་པའི་ཕྱིར་དུ་ཆོས་མངོན་པའི་་་་
མདོ་ལས་རྒྱུ་ཡོད་ཀྱང་ཞེས་སྨྲས་པ་ཡིན་ནོ་ཞེས་གསུངས་པའི་ཕྱིར། བུམ་
པའི་མ་འོངས་པ་ནི་ཡུལ་དུས་གང་དུ་བུམ་པ་སྐྱེ་བའི་རྒྱུ་ཡོད་ཀྱང་མ་སྐྱེས་་་་་
པའི་ཆ་དེ་ཡིན་ལ། དེ་ནི་བུམ་པ་སྐྱེས་པ་བཅད་ཙམ་དུ་ཟད་པས་བུམ་པ་མ་
འོངས་པ་དེ་མེད་དགག་ཡིན་པས་རྟག་པ་ཡིན་ནོ། །
བུམ་པའི་མ་འོངས་པ་དང་། བུམ་པའི་མ་འོངས་པའི་དུས་དང་། བུམ་
པ་ལ་ལྟོས་ཏེ་མ་འོངས་པ་དང་། མ་འོངས་པའི་བུམ་པ་ཞེས་པ་རྣམས་དོན་
མི་གཅིག་སྟེ། དང་པོ་བུམ་པའི་མ་འོངས་པ་ནི། ཡུལ་དུས་འགར་བུམ་པ་མ་
453



སྐྱེས་པའི་ཆར་གྱུར་པའི་མེད་དགག་ཡིན་པས་རྟག་པ་ཡིན་ལ། གཉིས་པ་
བུམ་པ་མ་འོངས་པའི་དུས་ནི་བུམ་པ་མ་སྐྱེས་པའི་དུས་ཀྱི་ཡུན་ཚད་ལ་གོ་་་་
བས་དངོས་པོ་ཡིན་པ་དང་། གསུམ་པ་བུམ་པ་ལ་ལྟོས་ཏེ་མ་འོངས་པ་ནི།
བུམ་པའི་འབྲས་བུ་སོགས་བུམ་པའི་རང་དུས་སུ་མ་སྐྱེས་པའམ་མ་འོངས་པ་
ཡིན་པས་བུམ་པའི་ཕྱི་ལོགས་སུ་བྱུང་བའི་དངོས་པོ་ཐམས་ཅད་དང་། བཞི་
བ་མ་འོངས་པའི་བུམ་པ་ནི། མ་སྐྱེས་པའི་ཆར་གྱུར་པའི་མ་འོངས་པའང་
ཡིན། སྐྱེས་ཟིན་གྱི་བུམ་པ་ཡང་ཡིན་པའི་གཞི་མཐུན་ལ་བྱེད་པ་ཡིན་པས་དེ་
འདྲ་གཞི་མ་གྲུབ་བོ། །ཡང་བུམ་པ་ལ་ལྟོས་ཏེ་མ་འོངས་པ་དང་། བུམ་པའི་
དུས་སུ་མ་འོངས་པ་གཉིས་དོན་གཅིག་ཡིན་ཏེ། བུམ་པའི་འབྲས་བུ་སོགས་
བུམ་པ་ལ་ལྟོས་པའམ་བུམ་པའི་རང་དུས་སུ་མ་སྐྱེས་པ་དེ་ཡིན་པས་བུམ་་་་་
པའི་ཕྱི་ལོགས་སུ་བྱུང་བའི་དངོས་པོ་ཐམས་ཅད་དེ་གཉིས་ཀ་ཡིན་ནོ། །བུམ་
པའི་མ་འོངས་པ་དང་བུམ་པ་མ་འོངས་པ་གཉིས་དོན་གཅིག་ཡིན་ཏེ། བུམ་
པའི་རྒྱུ་དུས་སུ་ཡུལ་དུས་འགར་ཡང་བུམ་པ་མ་སྐྱེས་པའི་ཆ་དེ་ཡིན་ནོ། །
གོང་དུ་བཤད་ཟིན་པའི་འདས་པའི་བུམ་པ་དང་འདས་པའི་མི་སོགས་
མེད་པ་དང་། མ་འོངས་པའི་བུམ་པ་དང་མ་འོངས་པའི་མི་སོགས་ཀྱང་མེད་
པས་ན། དེ་དང་རིགས་འདྲ་བའི་འདས་པའི་སངས་རྒྱས་དང་མ་འོངས་
པའི་སངས་རྒྱས་ཀྱང་མེད་དམ་ཞེ་ན། དེ་ནི་ཡོད་དེ། འཇིག་རྟེན་ན་ཐ་སྙད་
སྦྱར་ལུགས་ཀྱིས་འགྲོ་བ་རྣམས་རྒྱུན་གནས་ནས་སྡོད་པའི་དུས་ཚོད་གང་གི་
མཚམས་སུ་སླེབས་པའི་དུས་དེར་བྱོན་ཟིན་པའི་སངས་རྒྱས་རྣམས་ལ་་་་་་་
454



འདས་པའི་སངས་རྒྱས་དང་། དེ་ཕན་ཆད་དུ་འབྱུང་འགྱུར་གྱི་སངས་རྒྱས་
ལ་མ་འོངས་པའི་སངས་རྒྱས་ཞེས་བརྗོད་པ་ཡིན་གྱི། དོན་ལ་སངས་
འཕགས་ཡིན་ན་ད་ལྟ་བ་ཡིན་པས་ཁྱབ་པ་དང་། འདས་པའི་བུམ་པ་དང་།
མ་འོངས་པའི་བུམ་པ་སོགས་ཀྱི་ཐ་སྙད་ཀྱི་དོན་ནི། འདས་པའང་ཡིན།
བུམ་པ་ཡང་ཡིན་པའི་གཞི་མཐུན་དང་། མ་འོངས་པའང་ཡིན། བུམ་པ་
ཡང་ཡིན་པའི་གཞི་མཐུན་པ་ཞིག་མེད་པས་དེ་དག་གཞི་མ་གྲུབ་བོ། །
གསུམ་པ། ད་ལྟ་བ་བཤད་པ།
རང་དུས་ན་སྐྱེས་ལ་མ་འགག་པའི་ཆོས་དེ། ད་ལྟ་བའི་མཚན་ཉིད།
མཚན་གཞི་ནི། བུམ་པ་དང་། འདས་པའི་རྒྱལ་བོ་ང་ལས་ནུ་དང་། མ་
འོངས་པ་ན་འབྱོན་པའི་འཁོར་སྒྱུར་དུང་ལྟ་བུའོ། །ད་ལྟ་བ་དང་དངོས་པོ་
གཉིས་དོན་གཅིག འདས་མ་འོངས་གཉིས་གང་ལ་ལྟོས་ནས་འདས་མ་
འོངས་སུ་འཇོག་པའི་དུས་ནི་ད་ལྟ་བའི་དུས་དེ་ཡིན་ཏེ། ད་ལྟ་བ་ལ་མ་ལྟོས་
པར་འདས་མ་འོངས་ཀྱི་དུས་རྟོགས་ཚུལ་དང་འཇོག་ཚུལ་མེད་པའི་ཕྱིར།
སྐྱེས་ལ་མ་འགག་པ་ཡིན་ན་ད་ལྟ་བ་ཡིན་པས་ཁྱབ་ཀྱི། མ་འགག་པ་ཡིན་ན་
ད་ལྟ་བ་ཡིན་པས་མ་ཁྱབ་སྟེ། རང་གི་རྒྱུ་ལས་སྐྱེས་ཤིང་འགག་མ་ཟིན་པ་
ཡིན་ན་དངོས་པོ་ཡིན་པས་ཁྱབ་སྟབས། དེ་ད་ལྟ་བ་ཡིན་པ་གང་ཞིག རྟག་
པ་རྣམས་མ་འགག་པ་ཡིན་ཡང་ད་ལྟ་བ་མ་ཡིན་པའི་ཕྱིར། རྟགས་ཕྱི་མ་
གྲུབ་སྟེ། རྟག་པ་རྣམས་ལ་སྐྱེ་འགག་མེད་ཅིང་དངོས་པོ་མ་ཡིན་པའི་ཕྱིར།
455



རྟག་པ་ཆོས་ཅན། ད་ལྟ་བ་མ་ཡིན་ཏེ། སྐྱེས་ལ་མ་འགག་པ་མ་ཡིན་པའི་
ཕྱིར་ཏེ། སྐྱེས་པ་མ་ཡིན་པའི་ཕྱིར།
ཡང་དུས་གསུམ་གྱི་མཚན་ཉིད་གཞི་ལ་སྦྱར་ན། མྱུ་གུ་སྐྱེས་ལ་མ་
འགག་པ་ཡིན་པ། མྱུ་གུ་ད་ལྟ་བ་ཡིན་པའི་མཚན་ཉིད། མཚན་གཞི་ནི་མྱུ་གུ་
ལྟ་བུ། མྱུ་གུ་སྐྱེ་བའི་རྒྱུ་ཡོད་ལ། རྐྱེན་མ་ཚང་བའི་དབང་གིས་རེ་ཞིག་མྱུ་གུ་
མ་སྐྱེས་པའི་ཆར་གྱུར་པའི་མེད་དགག་དེ། མྱུ་གུའི་མ་འོངས་པའི་མཚན་
ཉིད། མཚན་གཞི་ནི། དགུན་དུས་ཀྱི་ཞིང་ལ་ནས་ཀྱི་མྱུ་གུ་མ་སྐྱེས་པའི་ཆ་
ལྟ་བུ། མྱུ་གུ་ཞིག་པའི་ཆར་གྱུར་པའི་མེད་དགག མྱུ་གུ་འདས་པའི་མཚན་
ཉིད། མཚན་གཞི་ནི་མྱུ་གུ་ཞིག་པ་དེའོ། །མྱུ་གུའི་འདས་པ་ཡིན་ན་མྱུ་གུའི་
ཕྱི་ལོགས་སུ་གྲུབ་པ་དང༌། མྱུ་གུའི་མ་འོངས་པ་ཡིན་ན། མྱུ་གུའི་སྔ་ལོགས་
སུ་གྲུབ་པས་ཁྱབ་སྟེ། དངོས་པོ་ཡིན་ན་ད་ལྟ་བས་ཁྱབ་པའི་ཕྱིར་རོ། ། །
ཡང་དངོས་པོ་ཡིན་ན་སྐྱེས་ཟིན་ཡིན་པས་ཁྱབ་སྟེ། སྐྱེས་དགོས་ཀྱི་
དངོས་པོ་མེད་པའི་ཕྱིར། དེར་ཐལ། སང་ཕོད་ཀྱི་ལོ་ཏོག་སྐྱེས་ཟིན་ཡིན་
པའི་ཕྱིར། དེར་ཐལ། དེ་རང་དུས་སུ་སྐྱེས་ཟིན་ཡིན་པའི་ཕྱིར། ཁྱབ་སྟེ།
དངོས་པོ་སྐྱེས་ཟིན་ཡིན་པ་ནི། རང་དུས་སུ་སྐྱེས་ཟིན་ཡིན་པ་ལ་བྱེད་པ་
ཡིན་གྱི། དུས་གསུམ་སྒྲུབ་པའི་ངག་བརྗོད་བཞིན་པའི་དུས་སུ་སྐྱེས་ཟིན་
ཡིན་པ་ལ་བྱེད་པ་མ་ཡིན་པའི་ཕྱིར་རོ། །དངོས་པོ་ཡིན་ན་སྐྱེས་ལ་མ་འགག་
པ་ཡིན་པས་ཁྱབ་སྟེ། འགགས་ཟིན་གྱི་དངོས་པོ་མེད་པའི་ཕྱིར། དེར་ཐལ།
ན་ནིང་གི་ལོ་ཏོག་སྐྱེས་ལ་མ་འགག་པ་ཡིན་པའི་ཕྱིར། དེར་ཐལ། ན་ནིང་
456



གི་ལོ་ཏོག་རང་དུས་སུ་སྐྱེས་ལ་མ་འགག་པའི་ཕྱིར་རོ། །ཡང་རྒྱལ་པོ་མང་
བཀུར་ཆོས་ཅན། མ་ཤི་བའི་གང་ཟག་ཡིན་ཏེ། སྲོག་དབང་ལྡན་པའི་གང་
ཟག་ཡིན་པའི་ཕྱིར། ཁྱབ་སྟེ། ཤི་བ་ནི་སྲོག་དབང་འགགས་ནས་མི་ལྡན་
པའི་ཆ་དེ་ཡིན་ཞིང་། སྲོག་དབང་མི་ལྡན་པའི་མི་མེད་སྟབས་ཤི་བའི་མི་
མེད་པ་དང་། སྲོག་དབང་འགགས་ཆ་ཡོད་པས་མི་ཤི་བ་ཡོད་པའི་ཕྱིར་རོ། །
ཡང་སྐྱེ་བ་མངོན་དུ་ཕྱོགས་པ་མེད་ཀྱང་མྱུ་གུ་སྐྱེ་བ་མངོན་དུ་ཕྱོགས་པ་ཡོད་
དེ། དེ་གཉིས་ཀྱི་དོན་མི་གཅིག་པ་ཡིན་པའི་ཕྱིར། སྐྱེ་བ་ལ་མངོན་དུ་ཕྱོགས་
པ་མེད་པ་ནི། དཔེར་ན། མྱུ་གུའི་རྒྱུ་དུས་སུ་མྱུ་གུའི་རྒྱུ་དེ་སྐྱེས་ཟིན་ཡིན་
པས་ད་གདོད་སྐྱེས་དགོས་པ་མིན། མྱུ་གུ་མ་སྐྱེས་པའི་ཆ་ནི་གྲུབ་ཟིན་པས་
གྲུབ་དགོས་ཀྱང་མིན་ལ། རྟག་པ་ཡིན་པས་རྗེས་ནས་ཀྱང་མི་སྐྱེ། མྱུ་གུ་ནི་དེ་
དུས་སུ་གཏན་ནས་མེད་པས་དེར་སྐྱེ་དགོས་ཀྱི་དངོས་པོ་ཅུང་ཟད་ཀྱང་མེད་
པའི་དབང་གིས་སྐྱེ་བ་ལ་མངོན་དུ་ཕྱོགས་པ་མེད་དོ། །མྱུ་གུ་སྐྱེ་བ་ལ་མངོན་
དུ་ཕྱོགས་པའི་དོན་ནི། མྱུ་གུ་སྐྱེ་བ་ལ་མངོན་དུ་ཕྱོགས་པའི་དུས་ལ་བྱེད་པ་
ཡིན་པས་དུས་ནི་ལྡན་མིན་ཡིན་ཕྱིར་ཡོད་པ་ཡིན་ནོ། །དེའི་དུས་ཡོད་དེ་ས་
བོན་འགག་པ་ལ་མངོན་དུ་ཕྱོགས་པ་ཡོད་པ་གང་ཞིག དེའི་དུས་དེ་མྱུ་གུ་སྐྱེ་
བ་ལ་མངོན་དུ་ཕྱོགས་པའི་དུས་ཡིན་པའི་ཕྱིར་རོ། །དེས་ན་སྐྱེ་བ་ལ་མངོན་
དུ་ཕྱོགས་པ་མེད་ཀྱང་འགག་པ་ལ་མངོན་དུ་ཕྱོགས་པ་ཡོད་དེ། དངོས་པོ་
ཡོད་པ་གང་ཞིག དངོས་པོ་ཡིན་ན་འགག་པ་ལ་མངོན་དུ་ཕྱོགས་པ་ཡིན་
པས་ཁྱབ་པའི་ཕྱིར། དེར་ཐལ། དངོས་པོ་ཡིན་ན་འགག་བཞིན་པ་ཡིན་པས་
457



ཁྱབ་པའི་ཕྱིར། དེར་ཐལ། དངོས་པོ་ཡིན་ན་རང་དུས་སྐད་ཅིག་གཉིས་པར་
མི་སྡོད་པས་ཁྱབ་པའི་ཕྱིར། དེར་ཐལ། དངོས་པོ་ཡིན་ན་རང་དུས་སྐད་
ཅིག་གཉིས་པར་འཇིག་པས་ཁྱབ་པའི་ཕྱིར། དེར་ཐལ། དེ་ཡིན་ན་སྐད་ཅིག་
གཉིས་པར་ཞིག་ཟིན་པས་ཁྱབ་པའི་ཕྱིར་རོ། །
མྱུ་གུ་སྐྱེ་བའི་དུས་ནི། མྱུ་གུའི་ས་བོན་འགག་པ་ལ་ཕྱོགས་པ་དང་མྱུ་གུ་
སྐྱེ་བ་ལ་ཕྱོགས་པ་དུས་མཉམ་པའི་དུས་དང༌། མྱུ་གུ་སྐད་ཅིག་དང་པོའི་
དུས་གཉིས་ཀ་ཡིན་ཏེ། སྔ་མ་ནི་མྱུ་གུ་སྐྱེ་བཞིན་པའི་དུས་དང༌། ཕྱི་མ་ནི་མྱུ་
གུ་སྐྱེས་མ་ཐག་པའི་དུས་ཡིན་པས། མྱུ་གུ་སྐྱེ་བའི་དུས་ཡིན་དགོས་པའི་ཕྱིར།
སྐད་ཅིག་དང་པོ་ཡང་སྐྱེ་བའི་ཐོག་མར་བྱེད་པའི་མཚམས་ཀྱི་རྒྱུན་ལ་བྱེད་
པ་ཡིན་གྱི། དུས་མཐའི་སྐད་ཅིག་མ་མིན་ནོ། །མྱུ་གུ་གནས་དུས་ནི། མྱུ་གུའི་
རྒྱུན་མ་འགག་པའི་བར་གྱི་སྐད་ཅིག་སྔ་ཕྱི་ཐམས་ཅད་དང་། མྱུ་གུའི་འཇིག་
དུས་ནི། མྱུ་གུའི་རྒྱུན་ཟད་པའི་དུས་དེ་ཡིན་ལ། མྱུ་གུ་སྐྱེ་བའི་དུས་དང་མྱུ་
གུའི་རང་དུས་དང༌། མྱུ་གུ་འཇིག་པ་ཡོད་པའི་དུས་དང་། མྱུ་གུའི་འཇིག་པ་
གྲུབ་དུས་དང་། མྱུ་གུ་འཇིག་པ་ལ་མངོན་དུ་ཕྱོགས་པའི་དུས་དང་། མྱུ་གུ་
འཇིག་བཞིན་པའི་དུས་དང༌། མྱུ་གུ་གནས་དུས་དང་། མྱུ་གུ་རྙིང་བའི་དུས་
རྣམས་དུས་མཉམ་ཡིན་ལ། དང་པོ་མ་གཏོགས་ཕྱི་མ་རྣམས་ཀྱང་ཡིན་ཁྱབ་
མཉམ་ཡང་ཡིན་ནོ། །མྱུ་གུའི་སྐྱེ་བ་དང་མྱུ་གུའི་རང་དུས་གཉིས་སྐྱེ་འགག་
དུས་མཉམ་ཡང་། མྱུ་གུ་སྐྱེ་དུས་དང་མྱུ་གུའི་རང་དུས་མི་འདྲ་སྟེ། མྱུ་གུ་སྐྱེ་
དུས་ནི། མྱུ་གུའི་ས་བོན་གྱི་དུས་དང་། མྱུ་གུ་སྐད་ཅིག་དང་པོའི་དུས་ཙམ་
458



ཡིན་ལ། མྱུ་གུའི་རང་དུས་ནི། མྱུ་གུ་སྐྱེས་ནས་རྒྱུན་འགག་པའི་བར་དེ་ཡིན་
པའི་ཕྱིར་རོ། །སྨྱུ་གུ་ནི་རྒྱུན་དུ་མ་འདུས་པ་ཡིན་པས་སྐྱེ་དུས་མ་ཡིན་པའི་
གནས་དུས་ཡོད་ལ། མྱུ་གུའི་སྐད་ཅིག་དང་པོ་སོགས་ནི་རྒྱུན་འདུས་པ་མ་
ཡིན་པས་སྐྱེ་དུས་མ་ཡིན་པའི་རང་དུས་མེད་དོ། །འཇིག་དགོས་དང་ཞིག་
ཟིན་གྱི་གཞི་མཐུན་མེད་དེ། འཇིག་དགོས་དངོས་པོ་དང་ཞིག་ཟིན་རྟག་པ་
ཡིན་པའི་ཕྱིར་རོ། །རང་དུས་སྐད་ཅིག་གཉིས་པར་འཇིག་དགོས་དང་རང་
དུས་སྐད་ཅིག་གཉིས་པར་ཞིག་ཟིན་གྱི་གཞི་མཐུན་ཡོད་དེ། དངོས་པོ་ཡིན་
ན་དེ་གཉིས་ཀ་ཡིན་པས་ཁྱབ་པའི་ཕྱིར།
ཁོ་ན་རེ། འདས་པའི་དུས་ཆོས་ཅན། ད་ལྟ་བའི་དུས་ཡིན་པར་ཐལ།
ད་ལྟ་བ་དང་དུས་གཉིས་ཀ་ཡིན་པའི་ཕྱིར་ན་མ་ཁྱབ་སྟེ། འདས་པའི་དུས་
སོགས་ནི་ད་ལྟར་གྱི་དུས་ཚོད་གཅིག་ལ་ལྟོས་ཏེ་དེ་ཡན་ཆད་དུ་སོང་ཟིན་་་་་
པའི་དུས་ཀྱི་ཡུན་ནི་འདས་པའི་དུས་དང་། དེ་ཕྱིན་ཆད་འབྱུང་འགྱུར་གྱི་
དུས་ནི་མ་འོངས་པའི་དུས་དང་། དུས་དེ་གཉིས་ཀྱི་བར་གྱི་དུས་ནི་ད་ལྟར་
གྱི་དུས་ལ་བྱེད་པས། དུས་ཚོད་ཀྱི་དུས་གསུམ་ནི་འགལ་བ་དང་། དེ་དག་
དངོས་པོ་ཡིན་པས་དུས་གསུམ་གང་རུང་ཡིན་ན། ད་ལྟ་བའི་དུས་ཡིན་པས་
མ་ཁྱབ་ཀྱང་ད་ལྟ་བ་ཡིན་པས་ཁྱབ་པའི་ཕྱིར་རོ། །དེས་ན་འདས་པ་དང་
འདས་པའི་དུས་སོགས་དོན་མི་གཅིག་སྟེ། འདས་མ་འོངས་གཉིས་རྟག་པ་
དང་། འདས་མ་འོངས་ཀྱི་དུས་གཉིས་དངོས་པོ་ཡིན་ནོ། །ད་ལྟ་བ་ལ་
གཟུགས་ཤེས་ལྡན་མིན་གསུམ་ཡོད་ལ། ད་ལྟ་བའི་དུས་ལ་ལྡན་མིན་གྱིས་
459



ཁྱབ་པའི་ཕྱིར་རོ། །གཞི་གཅིག་ལ་ལྟོས་པའི་འདས་མ་འོངས་ད་ལྟ་བ་གསུམ་
དུས་མཉམ་དུ་མེད་པས་ཁྱབ་ཀྱང་། སྤྱིར་འདས་སོགས་དུས་མཉམ་དུ་གྲུབ་
པ་ཡིན་ཏེ། བུམ་པའི་སྔ་ལོགས་སུ་བུམ་པའི་མ་འོངས་པ་དང་། ཕྱི་ལོགས་སུ་
བུམ་པའི་འདས་པ་དང་། རང་དུས་སུ་བུམ་པའི་ད་ལྟ་བ་གྲུབ་པ་བཞིན་
གཞན་ཐམས་ཅད་ལ་འདྲ་བས། གཞི་གཅིག་གི་འདས་སོགས་དུས་མཉམ་དུ་
མེད་པ་གང་ཞིག བུམ་པ་ལ་སོགས་པའི་རང་དུས་ད་ལྟ་བ་དང་། བུམ་པའི་
དུས་སུ་བུམ་པའི་རྒྱུ་འགག་པ་ལ་སོགས་པའི་འདས་པ་དང་། བུམ་པའི་དུས་
སུ་བུམ་པའི་འབྲས་བུ་མ་སྐྱེས་པའི་ཆ་མ་འོངས་པ་སོགས་དུས་མཉམ་དུ་་་་་་
གྲུབ་པའི་ཕྱིར་རོ། །ཡུན་ཚད་ཀྱི་དུས་གསུམ་ཅིག་ཆར་དུ་གྲུབ་པ་མེད་དེ།
དུས་གསུམ་ནི་སྐད་ཅིག་སྔ་ཕྱི་བར་གསུམ་ལ་བཞག་པ་ཡིན་པའི་ཕྱིར་རོ། , །
འདས་པའི་དུས་ཡོད་ཀྱང་འདས་པའི་རང་དུས་མེད་དེ། འདས་པའི་རང་
དུས་ཞེས་པ་ནི། རང་ཉིད་སྐྱེ་བའི་རང་དུས་ལ་ཟེར་བ་ཡིན་ཡང་། འདས་པ་
དང་མ་འོངས་པ་གཉིས་རྟག་པ་ཡིན་པས། འདས་པ་སྐྱེ་བའི་རང་དུས་དང་།
མ་འོངས་པ་སྐྱེ་བའི་རང་དུས་མེད་པའི་ཕྱིར། དེར་ཐལ། རྟག་པ་ཡིན་ན་
དུས་བྲལ་ཡིན་པས་ཁྱབ་པའི་ཕྱིར། དེར་ཐལ། དུས་གསུམ་གང་རུང་གི་དུས་
སུ་སྐྱེས་པའི་དངོས་པོ་ལ་དུས་ལྡན་ཞེས་བརྗོད་ཀྱང་། རྟག་པ་ནི་དུས་གསུམ་
གང་དུ་ཡང་མ་སྐྱེས་པའི་ཕྱིར། ད་ལྟར་གྱི་དུས་ལ་འདས་པའི་དངོས་པོ་
དང་། མ་འོངས་པའི་དངོས་པོ་ཡོད་ཀྱང་། འདས་པའི་དངོས་པོ་དང་མ་
འོངས་པའི་དངོས་པོ་ནི་མེད་དོ། །
460



སྤྱིར་དུས་གསུམ་གྱི་རྣམ་གཞག་ལ་གྲུབ་མཐའ་སོ་སོའི་འདོད་ཚུལ་ཐ་་་
དད་ཡིན་ཏེ། གོང་དུ་བརྗོད་པ་རྣམས་ནི་མདོ་སེམས་རང་རྒྱུད་པའི་ལུགས་
ཡིན་ལ། བྱེ་སྨྲ་དང་ཐལ་འགྱུར་བ་གཉིས་ནི་དུས་གསུམ་དངོས་པོར་འདོད་
དོ། །འོན་ཀྱང་འདོད་ཚུལ་གཏན་མི་འདྲ་སྟེ། བྱེ་སྨྲས་བུམ་པ་མ་འོངས་པ་ནི་
རྟོག་ཡུལ་དུ་མ་འོངས་པའི་བུམ་པ་འཆར་བ་ན་གྲུབ་ཟིན་གྱི་བུམ་པ་ལྟ་བུ་་་་
ཞིག་འཆར་བ་དེ་མ་འོངས་པའི་བུམ་པ་དང་། དེ་ཉིད་ད་ལྟའི་བུམ་པར་གོ་
སར་འཕོ་བ་དང་འདས་པའི་བུམ་པ་ཡང་དེ་ལྟར་ད་ལྟའི་བུམ་པ་དེ་ཉིད་ཀྱི་
རྒྱུན་གོ་སར་འཕོས་པར་འདོད་པས། འདས་མ་འོངས་ད་ལྟ་བ་གསུམ་པོ་
གང་རུང་ཡིན་ན་དངོས་པོ་ཡིན་པས་ཁྱབ་པར་འདོད་པ་ཡིན་ནོ། །ཐལ་
འགྱུར་བའི་ལུགས་ཀྱིས་ནི། བུམ་པའི་འདས་པ་དང་མ་འོངས་པའི་དུས་སུ་
བུམ་པ་གཏན་མེད་པ་དང༌། བུམ་པ་ཞིག་པའི་ཆ་དང་། རྒྱུ་ཡོད་ཀྱང་བུམ་
པ་མ་སྐྱེས་པའི་ཆ་དེ་ཉིད་དངོས་པོ་དང་འདུས་བྱས་སུ་བཞེད་པ་ཡིན་ནོ། །
ལུགས་དེས་དངོས་པོ་གཞན་ཞིག་སྐྱེས་ཟིན་ཞིག་པའི་ཆ་དེ། འདས་པའི་
མཚན་ཉིད། མྱུ་གུ་ཞིག་པ་དེའི་མཚན་གཞིར་བཞག མྱུ་གུ་ཞིག་པ་ཆོས་
ཅན། དངོས་པོ་ཡིན་ཏེ། ཁྱོད་རང་རྒྱུའི་མྱུ་གུས་བསྐྱེད་པའི་འབྲས་བུ་ཡིན་
པའི་ཕྱིར། དངོས་པོ་གཞན་ཞིག་རང་ཉིད་སྐྱེད་བྱེད་ཀྱི་རྒྱུ་ཡོད་ཀྱང་། རྐྱེན་
མ་ཚང་བས་མ་སྐྱེས་པའི་ཆ་དེ་མ་འོངས་པའི་མཚན་ཉིད། དགུན་དུས་ཀྱི་
ཤར་ཕྱོགས་ཀྱི་ཞིང་ལ་རྒྱུ་རྐྱེན་མ་ཚང་བའི་སྟོབས་ཀྱིས་མྱུ་གུ་མ་སྐྱེས་པའི་ཆ་
དེའི་མཚན་གཞི། དེ་ཆོས་ཅན། དངོས་པོ་ཡིན་ཏེ། ཁྱོད་རྒྱུ་རྐྱེན་མ་ཚང་བའི་
461



ཆར་གྱུར་པའི་དངོས་པོ་དེའི་རྒྱུ་ལས་བྱུང་བའི་འབྲས་བུ་དང་། མ་སྐྱེས་པའི་
ཆ་ཁྱོད་འགག་པའི་རྒྱུ་ལས་མྱུ་གུ་སྐྱེ་དགོས་པས་ཁྱོད་མྱུ་གུའི་རྒྱུ་ཡིན་པའི་་་་་
ཕྱིར་རོ། །དངོས་པོ་གཞན་ཞིག་པའི་ཆ་དང་དངོས་པོ་གཞན་མ་འོངས་པའི་
ཆ་གང་ཡང་མ་ཡིན་ཞིང་སྐྱེས་ལ་མ་འགག་པ་དེ། ད་ལྟ་བའི་མཚན་ཉིད།
བུམ་པ་དེའི་མཚན་གཞི། བུམ་པ་ནི་ཞིག་པའི་ཆ་མ་ཡིན་པས་མ་འགག་པར་
གནས་པ་ཡིན་གྱི་དངོས་པོ་གཞན་ཞིག་པའི་ཆ་ཡང་མིན། མ་སྐྱེས་པའི་ཆ་མ་
ཡིན་པས་ན་སྐྱེས་ཟིན་ཡིན་པས་དངོས་པོ་གཞན་ཞིག་མ་འོངས་པའམ་མ་་་་
སྐྱེས་པའི་ཆ་ཡང་མ་ཡིན་ལ། རང་ཉིད་རང་གི་རྒྱུ་ལས་སྐྱེས་ཤིང་མ་འགག་
པར་གནས་པའི་དངོས་པོ་ཡིན་པར་འདོད་དོ། །
462



ལེའུ་ལྔ་བ། གཏན་ཚིགས་ཀྱི་རྣམ་གཞག་བཤད་པ།
ས་བཅད་དང་པོ། རྟགས་ཡང་དག་གི་
ལྟོས་གཞི་བཤད་པ།
དང་པོ། རྟགས་ཀྱི་གོ་དོན་སྤྱིར་བསྟན་པ།
དེ་ཡང་རྗེས་དཔག་གི་རྟེན་གཏན་ཚིགས་ཀྱི་རྣམ་གཞག་བཤད་པ་ལ།
ཚད་མ་རིགས་སྒོ་ལས། གཏན་ཚིགས་ནི་ཚུལ་གསུམ་མོ། ། ཚུལ་གསུམ་གང་
ཞེ་ན། ཕྱོགས་ཀྱི་ཆོས་ཉིད་དང༌། མཐུན་པའི་ཕྱོགས་ཉིད་ལ་ཡོད་པར་ངེས་
པ་དང་། མི་མཐུན་པའི་ཕྱོགས་ཉིད་ལ་མེད་པ་ཉིད་དུ་ངེས་པར་ཡང་ངོ་། །
ཞེས་གསུངས་པ་དང་། དེའི་དོན་འཆད་པར་རྣམ་འགྲེལ་ལས། ཕྱོགས་ཆོས་
དེ་ཆས་ཁྱབ་པ་ཡི། །གཏན་ཚིགས་ཞེས་དང་། རིགས་ཐིགས་ལས། ཚུལ་
གསུམ་པ་ཉིད་ཀྱི་རྟགས་ནི། རྗེས་སུ་དཔག་པར་བྱ་བ་ལ་ཡོད་པ་ཉིད་དང་།
མཐུན་པའི་ཕྱོགས་ཉིད་ལ་ཡོད་པ་ཉིད་དང་། མི་མཐུན་པའི་ཕྱོགས་ཉིད་ལ་
མེད་པ་ཉིད་དུ་ངེས་པའོ། །ཞེས་གསུངས་ཏེ། ཕྱོགས་ཆོས་དང་། རྗེས་ཁྱབ་
དང་། ལྡོག་ཁྱབ་སྟེ་ཚུལ་གསུམ་ཡིན་པ་ནི་གཏན་ཚིགས་ཡང་དག་ཡིན་པར་
བསྟན་ཏོ། །གཏན་ཚིགས་དང་། རྟགས་དང་། རྒྱུ་མཚན་རྣམས་དོན་གཅིག་
ཡིན་ཕྱིར། ཚུལ་གསུམ་གྱི་རྟགས་ནི་ཚུལ་གསུམ་ཚང་བའི་གཏན་ཚིགས་ལ་ ་
463



གོ་བ་ཡིན་ནོ། །
རྟགས་སུ་བཀོད་པ་རྟགས་ཀྱི་མཚན་ཉིད། དོན་ནི་བསྒྲུབ་པར་བྱ་བའི་
དོན་གང་ཡིན་པ་ཞིག་སྒྲུབ་པ་ལ་ཆོས་གཞན་ཞིག་དེའི་སྒྲུབ་བྱེད་ཀྱི་རྒྱུ་་་་་་་
མཚན་ནམ་རྟགས་སུ་བཀོད་པ་ན། ཆོས་དེ་དེ་སྒྲུབ་ཀྱི་རྟགས་སུ་གྱུར་པ་ཡིན་
ཞེས་པའོ། །མཚན་གཞི་ནི། གཟུགས་དང་། རི་བོང་རྭ་སོགས་ལྟ་བུ། བདག་
མེད་ཡིན་ན་རྟགས་ཡིན་པས་ཁྱབ་སྟེ། ཡོད་མེད་གང་རུང་ཡིན་ན་རྟགས་
ཡིན་པས་ཁྱབ་པའི་ཕྱིར། དེར་ཐལ། ཡོད་པ་ཡིན་ན་རྟགས་ཡིན་པས་ཁྱབ་
པ་གང་ཞིག མེད་པ་ཡིན་ན་རྟགས་ཡིན་པས་ཁྱབ་པའི་ཕྱིར། དང་པོ་གྲུབ་
སྟེ། གཞི་གྲུབ་ན་རྟགས་ཡིན་པས་ཁྱབ་པའི་ཕྱིར། གཉིས་པ་གྲུབ་སྟེ། རི་བོང་
རྭ་རྟགས་ཡིན་པའི་ཕྱིར། དེར་ཐལ། རི་བོང་རྭ་རྟགས་སུ་བཀོད་པ་ཡིན་
པའི་ཕྱིར། མ་གྲུབ་ན། རི་བོང་རྭ་ཆོས་ཅན། རྟགས་སུ་བཀོད་པ་ཡིན་པར་
ཐལ། སྒྲ་མི་རྟག་པར་སྒྲུབ་པའི་རྟགས་སུ་བཀོད་པ་ཡིན་པའི་ཕྱིར་ཏེ། སྒྲ་
ཆོས་ཅན། མི་རྟག་སྟེ། ཁྱོད་ཡིན་པའི་ཕྱིར། ཞེས་པའི་སྦྱོར་བ་ཡོད་པའི་ཕྱིར།
དེར་ཐལ། བདག་མེད་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་རྟགས་སུ་
བཀོད་པ། སྒྲ་མི་རྟག་པར་སྒྲུབ་པའི་རྟགས་ཀྱི་མཚན་ཉིད། བདག་མེད་ཡིན་
ན་དེ་ཡིན་པས་ཁྱབ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་
སུ་བཀོད་པ། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཀྱི་
མཚན་ཉིད། བདག་མེད་ཡིན་ན་དེ་ཡིན་པས་མ་ཁྱབ་སྟེ། དེ་ཡིན་ན་བྱས་པ་
དང་གཅིག་ཡིན་དགོས་པའི་ཕྱིར། རྟགས་ལ་སྒྲས་བརྗོད་རིགས་ཀྱི་སྒོ་ནས་
464



དབྱེ་ན། རྟགས་ཡང་དག་དང་དེའི་ལྡོག་ཕྱོགས་རྟགས་ལྟར་སྣང་གཉིས་ཡོད་
དོ། །
གཉིས་པ། རྟགས་ཡང་དག་གི་ལྟོས་གཞི་བཤད་པ།
རྟགས་ཡང་དག་གི་མཚན་ཉིད་དང་དབྱེ་བ་སོགས་ལེགས་པར་རྟོགས་
ཆེད། ཐོག་མར་རྟགས་ཡང་དག་གི་རྟེན་ནམ་ལྟོས་གཞི་བཤད་པར་བྱ་ལ།
དེར་ཕྱོགས་ཆོས་ཀྱི་ལྟོས་གཞི་ཤེས་འདོད་ཆོས་ཅན་དང་། ཁྱབ་པའི་ལྟོས་
གཞི་གོ་དོན་རྣམ་གྲངས་དང་བཅས་པ་གཉིས་སུ་ཕྱེ་སྟེ་འཆད་པར་བྱའོ། །
（དང་པོ）ཕྱོགས་ཆོས་ཀྱི་ལྟོས་གཞི་ཤེས་འདོད་ཆོས་ཅན་བཤད་པ།
ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་ཅན་དུ་་་་་་་
བཟུང་བ་ཡང་ཡིན། ཁྱོད་བྱས་པར་ཚད་མས་ངེས་ནས། ཁྱོད་མི་རྟག་པ་
ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་པ་ཡང་ཡིན་པའི་གཞི་་་་
མཐུན་པར་དམིགས་པ་དེ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་ཤེས་འདོད་ཆོས་ཅན་སྐྱོན་མེད་ཀྱི་མཚན་ཉིད། དེ་སྒྲུབ་ཀྱི་ཤེས་འདོད་
ཆོས་ཅན་དང་། དེ་སྒྲུབ་ཀྱི་རྩོད་གཞི་དང་། དེ་སྒྲུབ་ཀྱི་དཔག་གཞི་གསུམ་
དོན་གཅིག སྒྲ་དེ་དེའི་མཚན་གཞི་ཡིན། སྒྲ་ཆོས་ཅན། ཁྱོད་བྱས་པའི་
རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་ཡིན་པར་ཐལ།
མཚན་ཉིད་དེའི་ཕྱིར། དང་པོ་གྲུབ་སྟེ། སྒྲ་ཆོས་ཅན། མི་རྟག་སྟེ། བྱས་པའི་
ཕྱིར་ཞེས་པའི་སྦྱོར་བ་ཡོད་པའི་ཕྱིར། གཉིས་པ་གྲུབ་སྟེ། སྒྲ་བྱས་པར་ཚད་
465



མས་ངེས་ནས། སྒྲ་མི་རྟག་པ་ཡིན་མིན་ལ་ཐེ་ཚོམ་ཟ་བའི་གང་ཟག་ཡོད་
པའི་ཕྱིར། སྒྲ་མ་ཡིན་པ་ལས་ལོག་པ་དང་། མཉན་བྱ་གཉིས་རེ་རེ་ནས་དེ་
སྒྲུབ་ཀྱི་ཤེས་འདོད་ཆོས་ཅན་མ་ཡིན་ཏེ། དེ་གཉིས་ཀ་སྒྲ་མི་རྟག་པར་སྒྲུབ་
པའི་ཤེས་འདོད་ཆོས་ཅན་སྐྱོན་མེད་མ་ཡིན་པ་ཙམ་དུ་མ་ཟད། དེ་སྒྲུབ་ཀྱི་
ཆོས་ཅན་ཙམ་ཡང་མ་ཡིན་པའི་ཕྱིར། མ་གྲུབ་ན། སྒྲ་མ་ཡིན་པ་ལས་ལོག་པ་
ཆོས་ཅན། དེ་སྒྲུབ་ཀྱི་ཤེས་འདོད་ཆོས་ཅན་མ་ཡིན་པར་ཐལ། དེ་སྒྲུབ་ཀྱི་
ཕྱོགས་ཆོས་ཡིན་པའི་ཕྱིར། ཁྱབ་སྟེ། དེ་སྒྲུབ་ཀྱི་ཤེས་འདོད་ཆོས་ཅན་ཡིན་
ན། དེ་སྒྲུབ་ཀྱི་ཕྱོགས་ཆོས་མ་ཡིན་དགོས་པའི་ཕྱིར། རྣམ་འགྲེལ་ལས། ཆོས་
ཅན་གཏན་ཚིགས་དངོས་གྱུར་ནི། །ཤེས་བྱེད་ཉིད་དུ་མ་གྲུབ་ཕྱིར། །ཞེས་
གསུངས་པའི་ཕྱིར། གོང་གི་རྟགས་གྲུབ་སྟེ། སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་
རྟག་པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་ཡིན། ཁྱོད་སྒྲ་དང་ཕན་
ཚུན་ཐ་དད་པའི་ཚུལ་གྱིས་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་
ཉིད་དུ་ཚད་མས་ངེས་པའི་ཕྱིར། གཞན་ཡང་། མཉན་བྱ་ཆོས་ཅན། དེ་སྒྲུབ་
ཀྱི་ཤེས་འདོད་ཆོས་ཅན་མ་ཡིན་པར་ཐལ། དེ་སྒྲུབ་ཀྱི་ཕྱོགས་ཆོས་ཡིན་པའི་
ཕྱིར། དེར་ཐལ། དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་
ཚིགས་ཡིན་པའི་ཕྱིར། དེ་སྒྲུབ་ཀྱི་ཆོས་ཅན་ཡོད་ན། དེ་སྒྲུབ་ཀྱི་ཤེས་འདོད་
ཆོས་ཅན་ཡོད་པས་མ་ཁྱབ་སྟེ། སྒྲ་སྒྲར་སྒྲུབ་པའི་ཆོས་ཅན་ཡོད་ཀྱང་། སྒྲ་
སྒྲར་སྒྲུབ་པའི་ཤེས་འདོད་ཆོས་ཅན་མེད་པའི་ཕྱིར། ཟུར་སྔ་མ་གྲུབ་སྟེ། སྒྲ་
ཡོད་པའི་ཕྱིར། ཟུར་ཕྱི་མ་དེར་ཐལ། སྒྲ་ཚད་མས་ངེས་ནས། སྒྲ་སྒྲ་ཡིན་
466



མིན་ལ་ཐེ་ཚོམ་ཟ་བའི་གང་ཟག་མེད་པའི་ཕྱིར། སྒྲ་ཚད་མས་ངེས་པའི་གང་
ཟག་ཡིན་ན། སྒྲ་སྒྲ་ཡིན་པར་ཚད་མས་ངེས་པའི་གང་ཟག་ཡིན་དགོས་པའི་
ཕྱིར། །དེ་སྒྲུབ་ཀྱི་ཤེས་འདོད་ཆོས་ཅན་ཡོད་ན། དེ་སྒྲུབ་ཀྱི་ཕྱོགས་ཆོས་ཡོད་
པས་མ་ཁྱབ་སྟེ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་
ཅན་ཡོད་ཀྱང་། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱོགས་ཆོས་མེད་
པའི་ཕྱིར། ཟུར་སྔ་མ་གྲུབ་སྟེ། སྒྲ་དེ་དེ་ཡིན་པའི་ཕྱིར། མ་གྲུབ་ན། སྒྲ་ཆོས་
ཅན། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་ཡིན་
པར་ཐལ། སྒྲའི་རྟགས་ཀྱིས་སྒྲ་མི་རྟག་པར་སྒྲུབ་པའི་རྩོད་གཞིར་བཟུང་བ་
ཡང་ཡིན། སྒྲ་སྦྱར་ཚད་མས་ངེས་ནས་སྒྲ་མི་རྟག་པ་ལ་ཤེས་འདོད་ཞུགས་
པའི་གང་ཟག་ཡོད་པའི་ཕྱིར། དང་པོ་མ་གྲུབ་ན། ཤེས་བྱ་ཆོས་ཅན། སྒྲ་
དེར་ཐལ། སྒྲ་ཆོས་ཅན། མི་རྟག་སྟེ། སྒྲ་ཡིན་པའི་ཕྱིར། ཞེས་པའི་སྦྱོར་བ་
ཡོད་པའི་ཕྱིར། རྟགས་གཉིས་པ་དེར་ཐལ། བྱས་པའི་རྟགས་ཀྱིས་སྒྲ་མི་རྟག་
པར་སྒྲུབ་པའི་ཕྱི་རྒོལ་ཡང་དག་དེ་དེ་ཡིན་པའི་ཕྱིར། དེར་ཐལ། དེ་སྒྲ་བྱས་
པར་ཚད་མས་ངེས་ནས་སྒྲ་མི་རྟག་པ་ལ་ཤེས་འདོད་ཞུགས་པའི་གང་ཟག་་་་
ཡིན་པའི་ཕྱིར། གོང་གི་ཟུར་ཕྱི་མ་དེར་ཐལ། དེ་དེ་སྒྲུབ་ཀྱི་རྩོད་གཞི་ཡིན་
པའི་ཕྱིར། ཁྱབ་སྟེ། ཆོས་དེ་གཞི་དེར་སྒྲུབ་པར་བྱེད་པའི་རྩོད་གཞི་དང་
རྟགས་གཉིས་ཀ་ཡིན་པའི་ཚེ་ན། དེ་སྒྲུབ་ཀྱི་གཞི་རྟགས་ཐ་དད་མེད་ནས་མ་
གྲུབ་པའི་གཏན་ཚིགས་ཡིན་པའི་ཕྱིར་རོ །
(གཉིས་པ） ཁྱབ་པའི་ལྟོས་གཞིའི་གོ་དོན་རྣམ་གྲངས་དང་བཅས་པ་
467



བཤད་པ།
(གཅིག） ཁྱབ་པའི་ལྟོས་གཞི་བསྒྲུབ་བྱའི་ཆོས་བཤད་པ།
བསྒྲུབ་བྱའི་ཆོས་སུ་བཟུང་བ། བསྒྲུབ་བྱའི་ཆོས་ཀྱི་མཚན་ཉིད། བདག་
མེད་ཡིན་ན་བསྒྲུབ་བྱའི་ཆོས་ཡིན་པས་ཁྱབ་སྟེ། བདག་མེད་ཡིན་ན། ཁྱོད་
སྒྲ་ཁྱོད་དུ་སྒྲུབ་པའི་ཆོས་ཡིན་པས་ཁྱབ་པའི་ཕྱིར། དེས་ན་བསྒྲུབ་བྱའི་ཆོས་
ཡིན་ན། ཆོས་ཡིན་པས་མ་ཁྱབ་བོ། །སྒྲ་མི་རྟག་པར་སྒྲུབ་པའི་བསྒྲུབ་བྱའི་
ཆོས་སུ་བཟུང་བ། སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་ཀྱི་མཚན་ཉིད།
དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། དེ་སྒྲུབ་ཀྱི་དངོས་ཀྱི་བསྒྲུབ་བྱའི་
ཆོས་དང༌། དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་གཉིས། དེ་སྒྲུབ་ཀྱི་དངོས་
ཀྱི་བསྒྲུབ་བྱའི་ཆོས་སུ་བཟུང་བ། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་
མཚན་ཉིད། མི་རྟག་པ་དེའི་མཚན་གཞི། དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་
ཆོས་སུ་བཟུང་བ་དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་ཀྱི་མཚན་ཉིད། སྐད་
ཅིག་མ་དེའི་མཚན་གཞི་ཡིན་ནོ། །བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་བསྒྲུབ་བྱའི་ཆོས་སུ་བཟུང་བ། བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་བསྒྲུབ་བྱའི་ཆོས་ཀྱི་མཚན་ཉིད། དེ་ལ་དབྱེ་ན། བྱས་པའི་རྟགས་
ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་དང་། བྱས་པའི་རྟགས་ཀྱིས་དེ་
སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་གཉིས། མཚན་ཉིད་རིམ་པ་བཞིན།བྱས་
པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་བཟུང་བ་དང་པོའི་
མཚན་ཉིད། མི་རྟག་པ་དང་སྐད་ཅིག་མ་གཉིས་རེ་རེ་ནས་དེའི་མཚན་གཞི།
468



བྱས་པའི་རྟགས་ཀྱིས་དེ་སྒྲུབ་ཀྱི་ཤུགས་ཀྱི་བསྒྲུབ་བྱའི་ཆོས་སུ་བཟུང་་་་་་་
གཉིས་པའི་མཚན་ཉིད། མི་རྟག་པ་མ་ཡིན་པ་ལས་ལོག་པ་དང༌། སྐད་ཅིག་
མ་མ་ཡིན་པ་ལས་ལོག་པ་གཉིས་རེ་རེ་ནས་དེའི་མཚན་གཞི་ཡིན་ནོ། །སྒྲ་
ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ། སྒྲ་སྦྱོར་བ་དེ་
སྒྲུབ་ཀྱི་རྩོད་གཞི། མི་རྟག་པ་དེ་སྒྲུབ་ཀྱི་བསྒྲུབ་བྱའི་ཆོས། སྒྲ་མི་རྟག་པ་
བསྒྲུབ་བྱ། བྱས་པ་རྟགས་ཡང་དག རྟག་པ་དགག་བྱའི་ཆོས། སྒྲ་རྟག་པ་
སྦྱོར་བ་དེ་སྒྲུབ་ཀྱི་དགག་བྱར་འཇོག དེས་ན་མི་རྟག་པ་དེ་སྒྲ་མི་རྟག་པར་
སྒྲུབ་པའི་དངོས་ཀྱི་བསྒྲུབ་བྱའི་ཆོས་ཡིན་ཏེ། དེ་སྒྲ་མི་རྟག་པར་སྒྲུབ་པའི་
དངོས་ཀྱི་བསྒྲུབ་བྱའི་ཆོས་སུ་བཟུང་བ་ཡིན་པའི་ཕྱིར། སྐད་ཅིག་མ་དེ། སྒྲ་
མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་མ་ཡིན་ཏེ། དེ་སྒྲུབ་ཀྱི་
རྟགས་ཡང་དག་ཡིན་པའི་ཕྱིར་ཏེ། དེ་དེ་སྒྲུབ་ཀྱི་ཐ་སྙད་འབའ་ཞིག་སྒྲུབ་
པའི་རྟགས་ཡང་དག་ཡིན་པའི་ཕྱིར། སྐད་ཅིག་མ་དེ་བྱས་པའི་རྟགས་ཀྱིས་
སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་ཡིན་ཏེ། སྦྱོར་བ་དེ་སྒྲུབ་
ཀྱི་རྟགས་བྱས་པ་ཡིན་པས་དེ་རྟགས་སུ་འགོད་མི་རུང་ཞིང་། དེ་མི་རྟག་
པའི་འཇོག་བྱེད་ཡིན་པའི་ཕྱིར།
(གཉིས་པ)ཁྱབ་པའི་ལྟོས་གཞི་རྣམ་གྲངས་མཐུན་ཕྱོགས་མི་མཐུན་་་་་
ཕྱོགས་བཤད་པ།
དེ་སྒྲུབ་ཀྱི་བསྒྲུབ་བྱའི་ཆོས་ཀྱི་སྒྲུབ་ཚུལ་དང་མཐུན་པར་མི་སྟོང་བ།
དེ་སྒྲུབ་ཀྱི་མཐུན་ཕྱོགས་ཀྱི་མཚན་ཉིད། དེ་ལ་ཡང་། ཡིན་འགོད་ཀྱི་དབང་
469



དུ་བྱས་པ་དང་། ཡོད་འགོད་ཀྱི་དབང་དུ་བྱས་པ་གཉིས། སྒྲ་མི་རྟག་པར་
སྒྲུབ་པའི་བསྒྲུབ་བྱའི་ཆོས་ཀྱི་འགོད་ཚུལ་དང་མཐུན་པར་མི་སྟོང་བ། སྒྲ་མི་
རྟག་པར་སྒྲུབ་པའི་མཐུན་ཕྱོགས་ཀྱི་མཚན་ཉིད། དེ་དང་མི་རྟག་པ་གཉིས་
དོན་གཅིག ཡོད་འགོད་ཀྱི་དབང་དུ་བྱས་ན། དེ་སྒྲུབ་ཀྱི་མཐུན་ཕྱོགས་ལ་དེ་
སྒྲུབ་ཀྱི་བསྒྲུབ་བྱའི་ཆོས་སུ་འགྲོ་རྒྱུ་དེ་དང་དོན་གཅིག་པ་མི་དགོས་ཏེ། དུ་
བ་དེ་དུ་ལྡན་གྱི་ལ་ལ་མེ་ཡོད་པར་སྒྲུབ་པའི་མཐུན་ཕྱོགས་ཡིན་ཡང་དེ་ཉིད་
མེ་མ་ཡིན་པའི་ཕྱིར། སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་ཀྱི་འགོད་
ཚུལ་དང་མཐུན་པར་སྟོང་བ་དེ། དེ་སྒྲུབ་ཀྱི་མི་མཐུན་ཕྱོགས་ཀྱི་མཚན་ཉིད།
དེ་དང་མི་རྟག་པ་མ་ཡིན་པ་གཉིས་དོན་གཅིག མི་མཐུན་ཕྱོགས་ལ་དབྱེ་ན།
དེ་སྒྲུབ་ཀྱི་མེད་པ་མི་མཐུན་ཕྱོགས། གཞན་པ་མི་མཐུན་ཕྱོགས། འགལ་བ་
མི་མཐུན་ཕྱོགས་དང་གསུམ། རི་བོང་གི་རྭ་དང་པོ་དང་། ཤེས་བྱ་གཉིས་པ་
དང་། རྟག་པ་གསུམ་པའི་མཚན་གཞིའོ། །རི་བོང་རྭ་ཆོས་ཅན། སྒྲ་མི་རྟག་
པར་སྒྲུབ་པའི་མེད་པ་མི་མཐུན་ཕྱོགས་ཡིན་ཏེ། དེ་སྒྲུབ་ཀྱི་མི་མཐུན་ཕྱོགས་
ཡིན་པ་གང་ཞིག མེད་པ་ཡིན་པའི་ཕྱིར། ཤེས་བྱ་ཆོས་ཅན། དེ་སྒྲུབ་ཀྱི་
གཞན་པ་མི་མཐུན་ཕྱོགས་ཡིན་ཏེ། དེ་སྒྲུབ་ཀྱི་མི་མཐུན་ཕྱོགས་གང་ཞིག མི་
རྟག་པ་ལས་གཞན་ཡིན་པའི་ཕྱིར། དང་པོ་གྲུབ་ཏེ། རྟག་པ་ཡིན་པའི་ཕྱིར།
གཉིས་པ་གྲུབ་སྟེ། མི་རྟག་པ་མ་ཡིན་པར་གྱུར་པའི་ཆོས་ཡིན་པའི་ཕྱིར།
རྟག་པ་ཆོས་ཅན། དེ་སྒྲུབ་ཀྱི་འགལ་བ་མི་མཐུན་ཕྱོགས་ཡིན་ཏེ། དེ་སྒྲུབ་ཀྱི་
མི་མཐུན་ཕྱོགས་གང་ཞིག མི་རྟག་པ་དང་འགལ་བ་ཡིན་པའི་ཕྱིར། རྟགས་
470



གཉིས་ཀ་གྲུབ་སྟེ། རྟག་པ་དང་གཅིག་ཡིན་པའི་ཕྱིར།
དེ་སྒྲུབ་ཀྱི་མཐུན་ཕྱོགས་ཡིན་ན། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་
དུ་ཡོད་པས་ཁྱབ་བམ་ཞེ་ན། འདི་ལ་མུ་གསུམ་ཡོད་དེ། དེ་སྒྲུབ་ཀྱི་མཐུན་
ཕྱོགས་ཡིན་ལ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་པའི་མུ། དེ་
སྒྲུབ་ཀྱི་མཐུན་ཕྱོགས་ཡིན་ལ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་
པའི་མུ། གཉིས་ཀ་མ་ཡིན་པའི་མུ་དང་གསུམ་ཡོད་པའི་ཕྱིར། དང་པོ་གྲུབ་
སྟེ། བུམ་པ་དེ་ཡིན་པའི་ཕྱིར། དེར་ཐལ། བུམ་པ་དེ་སྒྲ་མི་རྟག་པར་བསྒྲུབ་
པའི་མཐུན་ཕྱོགས་ཡིན་པ་གང་ཞིག དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་
དུ་ཡོད་པའི་ཕྱིར། དང་པོ་མ་གྲུབ་ན། བུམ་པ་ཆོས་ཅན། དེ་སྒྲུབ་ཀྱི་མཐུན་
ཕྱོགས་ཡིན་པར་ཐལ། མི་རྟག་པ་ཡིན་པའི་ཕྱིར། གཉིས་པ་མ་གྲུབ་ན། བུམ་
པ་ཆོས་ཅན། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་པར་ཐལ། ཁྱོད་
དང་སྒྲ་གཉིས་མི་རྟག་པར་ཆོས་མཐུན་པའི་ཕྱིར། དེར་ཐལ། ཁྱོད་དང་སྒྲ་
གཉིས་མི་རྟག་པ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ། འདུས་མ་
བྱས་ཀྱི་ནམ་མཁའ་དེ། སྒྲ་རྟག་པར་སྒྲུབ་པའི་མཐུན་ཕྱོགས་གང་ཞིག དེ་
སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་མེད་པའི་ཕྱིར། དང་པོ་གྲུབ་སྟེ། རྟག་
པ་ཡིན་པའི་ཕྱིར། གཉིས་པ་གྲུབ་སྟེ། ཁྱོད་དང་སྒྲ་གཉིས་རྟག་པར་ཆོས་མི་
མཐུན་པའི་ཕྱིར་ཏེ། ཁྱོད་རྟག་པ་ཡིན་པ་གང་ཞིག སྒྲ་མི་རྟག་པ་ཡིན་པའི་
ཕྱིར། རྩ་རྟགས་གསུམ་པ་གྲུབ་སྟེ། འདུས་མ་བྱས་ཀྱི་ནམ་མཁའ་དེ། སྒྲ་མི་
རྟག་པར་སྒྲུབ་པའི་མཐུན་ཕྱོགས་མ་ཡིན་པ་གང་ཞིག དེ་སྒྲུབ་ཀྱི་མཐུན་
471



ཕྱོགས་ཀྱི་སྒྲ་བཤད་དུའང་མེད་པའི་ཕྱིར། དང་པོ་མ་གྲུབ་ན། དེ་ཆོས་ཅན།
དེ་སྒྲུབ་ཀྱི་མཐུན་ཕྱོགས་མ་ཡིན་པར་ཐལ། མི་རྟག་པ་མ་ཡིན་པའི་ཕྱིར།
གཉིས་པ་མ་གྲུབ་ན། དེ་ཆོས་ཅན། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་
མེད་པར་ཐལ། ཁྱོད་དང་སྒྲ་གཉིས་མི་རྟག་པར་ཆོས་མི་མཐུན་པའི་ཕྱིར་ཏེ།
ཁྱོད་རྟག་པ་གང་ཞིག སྒྲ་མི་རྟག་པ་ཡིན་པའི་ཕྱིར། དེ་སྒྲུབ་ཀྱི་མཐུན་
ཕྱོགས་ཀྱི་སྒྲ་བཤད་དུ་ཡོད་ལ། དེ་སྒྲུབ་ཀྱི་མཐུན་ཕྱོགས་མ་ཡིན་པའི་མུ་མེད་
དེ། དེ་སྒྲུབ་ཀྱི་མཐུན་ཕྱོགས་ཀྱི་སྒྲ་བཤད་དུ་ཡོད་ན། དེ་སྒྲུབ་ཀྱི་མཐུན་
ཕྱོགས་ཡིན་དགོས་པའི་ཕྱིར་རོ། །དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་
འཇུག་པ་ལ་ཡང་མུ་གསུམ་ཡོད་དེ། དེ་སྒྲུབ་ཀྱི་མི་མཐུན་ཕྱོགས་ཡིན་ལ། དེ་
སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་པའི་མུ། དེ་སྒྲུབ་ཀྱི་མི་མཐུན་
ཕྱོགས་ཀྱི་སྒྲ་བཤད་དུ་ཡོད་ལ། དེ་སྒྲུབ་ཀྱི་མི་མཐུན་ཕྱོགས་མ་ཡིན་པའི་མུ།
གཉིས་ཀ་མ་ཡིན་པའི་མུ་དང་གསུམ་ཡོད་པའི་ཕྱིར། དང་པོ་གྲུབ་སྟེ།
འདུས་མ་བྱས་ཀྱི་ནམ་མཁའ་དེ། སྒྲ་མི་རྟག་པར་སྒྲུབ་པའི་མི་མཐུན་ཕྱོགས་
ཡིན་པ་གང་ཞིག དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་པའི་ཕྱིར།
དང་པོ་མ་གྲུབ་ན། དེ་ཆོས་ཅན། སྒྲ་མི་རྟག་པར་སྒྲུབ་པའི་མི་མཐུན་ཕྱོགས་
ཡིན་པར་ཐལ། མི་རྟག་པ་མ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་
ཅན། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་ཡོད་པར་ཐལ། ཁྱོད་དང་
སྒྲ་གཉིས་མི་རྟག་པར་ཆོས་མི་མཐུན་པའི་ཕྱིར་ཏེ། སྒྲ་མི་རྟག་པ་གང་ཞིག་
ཁྱོད་རྟག་པ་ཡིན་པའི་ཕྱིར། རྩ་རྟགས་གཉིས་པ་གྲུབ་སྟེ། འདུས་མ་བྱས་ཀྱི་
472



ནམ་མཁའ་དེ། སྒྲ་རྟག་པར་སྒྲུབ་པའི་མི་མཐུན་ཕྱོགས་ཀྱི་སྒྲ་བཤད་དུ་ཡོད་
ལ། དེ་སྒྲུབ་ཀྱི་མི་མཐུན་ཕྱོགས་མ་ཡིན་པའི་ཕྱིར། དང་པོ་གྲུབ་སྟེ། ཁྱོད་
དང་སྒྲ་གཉིས་རྟག་པར་ཆོས་མི་མཐུན་པའི་ཕྱིར། གཉིས་པ་གྲུབ་སྟེ། སྒྲ་
རྟག་པར་སྒྲུབ་པའི་མཐུན་ཕྱོགས་ཡིན་པའི་ཕྱིར་ཏེ། རྟག་པ་ཡིན་པའི་ཕྱིར།
རྩ་རྟགས་གསུམ་པ་གྲུབ་སྟེ། བུམ་པ་དེ་སྒྲ་མི་རྟག་པར་སྒྲུབ་པའི་མི་མཐུན་
ཕྱོགས་མ་ཡིན་པ་གང་ཞིག དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་མེད་
པའི་ཕྱིར། དང་པོ་གྲུབ་སྟེ། དེ་སྒྲུབ་ཀྱི་མཐུན་ཕྱོགས་ཡིན་པའི་ཕྱིར་ཏེ། མི་
རྟག་པ་ཡིན་པའི་ཕྱིར། གཉིས་པ་གྲུབ་སྟེ། ཁྱོད་དང་སྒྲ་གཉིས་མི་རྟག་པར་
ཆོས་མི་མཐུན་པ་མ་ཡིན་པའི་ཕྱིར་ཏེ། ཁྱོད་དང་སྒྲ་གཉིས་མི་རྟག་པར་ཆོས་
མཐུན་པའི་ཕྱིར། སྒྲ་མི་རྟག་པ་གང་ཞིག ཁྱོད་མི་རྟག་པ་ཡིན་པའི་ཕྱིར། དེ་
སྒྲུབ་ཀྱི་མི་མཐུན་ཕྱོགས་ཡིན་ལ། དེ་སྒྲུབ་ཀྱི་མི་མཐུན་ཕྱོགས་ཀྱི་སྒྲ་བཤད་དུ་
མེད་པའི་མུ་མེད་དེ། དེ་སྒྲུབ་ཀྱི་མི་མཐུན་ཕྱོགས་ཡིན་ན། དེ་སྒྲུབ་ཀྱི་མི་
མཐུན་ཕྱོགས་ཀྱི་སྒྲ་བཤད་དུ་ཡོད་པའི་ཕྱིར་རོ། །
མཐུན་ཕྱོགས་དང་མི་མཐུན་ཕྱོགས་གཉིས་དངོས་འགལ་ཡིན་མིན་་་་་་
དཔྱད་པ་ལ། མཐུན་ཕྱོགས་དེ་མི་མཐུན་ཕྱོགས་དང་དངོས་འགལ་ཡིན་
ཀྱང་། མི་མཐུན་ཕྱོགས་དེ་མཐུན་ཕྱོགས་དང་དངོས་འགལ་མ་ཡིན་ཏེ། མི་
མཐུན་ཕྱོགས་མེད་པའི་ཕྱིར། གཞི་གྲུབ་ན། མཐུན་ཕྱོགས་ཡིན་པས་ཁྱབ་
པའི་ཕྱིར། གཞི་གྲུབ་ན། རྟགས་ཡང་དག་གི་མཐུན་ཕྱོགས་ཡིན་པས་ཁྱབ་
པའི་ཕྱིར། གཞི་གྲུབ་ན། སྒྲ་ཤེས་བྱར་སྒྲུབ་པའི་རྟགས་ཡང་དག་གི་མཐུན་
473



ཕྱོགས་ཡིན་པས་ཁྱབ་པའི་ཕྱིར། དེ་ལ་ཁ་ཅིག་གིས་བདག་མེད་ཡིན་ན་
མཐུན་ཕྱོགས་ཡིན་པས་མ་ཁྱབ་པར་ཐལ། མི་མཐུན་ཕྱོགས་ཡོད་པའི་ཕྱིར།
དེར་ཐལ། བུམ་པ་མི་མཐུན་ཕྱོགས་ཡིན་པའི་ཕྱིར། དེར་ཐལ། དེ་སྒྲ་རྟག་
པར་སྒྲུབ་པའི་མི་མཐུན་ཕྱོགས་ཡིན་པའི་ཕྱིར་ན་མ་ཁྱབ། རྟགས་གྲུབ་སྟེ།
མི་རྟག་པ་ཡིན་པའི་ཕྱིར། གོང་དུ་འདོད་མི་ནུས་ཏེ། ཡོད་ན་མཐུན་ཕྱོགས་
ཡིན་པས་ཁྱབ་པ་གང་ཞིག མེད་ན་ཡང་མཐུན་ཕྱོགས་ཡིན་པས་ཁྱབ་པའི་
ཕྱིར། དང་པོ་གྲུབ་སྟེ། བུམ་པ་མཐུན་ཕྱོགས་ཡིན་པའི་ཕྱིར། དེར་ཐལ། དེ་
སྒྲ་མི་རྟག་པར་སྒྲུབ་པར་བྱེད་པའི་མཐུན་ཕྱོགས་ཡིན་པའི་ཕྱིར། དེར་ཐལ།
མི་རྟག་པ་ཡིན་པའི་ཕྱིར། གཉིས་པ་གྲུབ་སྟེ། རི་བོང་རྭ་མཐུན་ཕྱོགས་ཡིན་
པའི་ཕྱིར། དེ་སྒྲ་གང་ཟག་གི་བདག་མེད་དུ་སྒྲུབ་པའི་མཐུན་ཕྱོགས་ཡིན་
པའི་ཕྱིར་ཏེ། བདག་མེད་ཡིན་པའི་ཕྱིར། ཁོ་ན་རེ། མི་མཐུན་ཕྱོགས་ཆོས་
ཅན། མཐུན་ཕྱོགས་ཡིན་པར་ཐལ། སྒྲ་གང་ཟག་གི་བདག་མེད་དུ་སྒྲུབ་པའི་
མཐུན་ཕྱོགས་ཡིན་པའི་ཕྱིར། འདོད་ན། དེ་ཆོས་ཅན། ཡོད་པར་ཐལ།
མཐུན་ཕྱོགས་ཡིན་པའི་ཕྱིར་ན་མ་ཁྱབ་བོ། །སྒྲ་མི་རྟག་པར་སྒྲུབ་པའི་མཐུན་
ཕྱོགས་དང་སྒྲ་མི་རྟག་པར་སྒྲུབ་པའི་མི་མཐུན་ཕྱོགས་གཉིས་དངོས་འགལ་
ཡིན་ཡང་། སྒྲ་མི་རྟག་པར་སྒྲུབ་པའི་མཐུན་ཕྱོགས་དང་མི་མཐུན་ཕྱོགས་
གཉིས་དངོས་འགལ་མ་ཡིན་ཏེ། སྒྲ་མི་རྟག་པར་སྒྲུབ་པའི་མཐུན་ཕྱོགས་མ་
ཡིན་ན་མི་མཐུན་ཕྱོགས་ཡིན་པས་མ་ཁྱབ་པའི་ཕྱིར། མ་གྲུབ་ན། འདུས་མ་
བྱས་ཀྱི་ནམ་མཁའ་ཆོས་ཅན། མི་མཐུན་ཕྱོགས་ཡིན་པར་ཐལ། སྒྲ་མི་རྟག་
474



པར་སྒྲུབ་པའི་མཐུན་ཕྱོགས་མ་ཡིན་པའི་ཕྱིར། འདོད་ན། དེ་ཆོས་ཅན། མི་
མཐུན་ཕྱོགས་མ་ཡིན་པར་ཐལ། མཐུན་ཕྱོགས་ཡིན་པའི་ཕྱིར། སྒྲ་ཤེས་བྱར་
སྒྲུབ་པའི་མཐུན་ཕྱོགས་ཡིན་པའི་ཕྱིར།།
ཞར་བྱུང་མཐུན་དཔེ་དང་མི་མཐུན་
དཔེ་བཤད་པ།
མཐུན་དཔེར་བཟུང་བ་མཐུན་དཔེའི་མཚན་ཉིད། བདག་མེད་ཡིན་ན་
མཐུན་དཔེ་ཡིན་པས་ཁྱབ་སྟེ། གཞི་གྲུབ་ན་མཐུན་དཔེ་ཡིན་པས་ཁྱབ་པ་
གང་ཞིག གཞི་མ་གྲུབ་ན་ཡང་མཐུན་དཔེ་ཡིན་པས་ཁྱབ་པའི་ཕྱིར། སྒྲ་མི་
རྟག་པར་སྒྲུབ་པའི་མཐུན་དཔེར་བཟུང་བ། སྒྲ་མི་རྟག་པར་སྒྲུབ་པའི་
མཐུན་དཔེའི་མཚན་ཉིད། བདག་མེད་ཡིན་ན་དེ་ཡིན་པས་ཁྱབ་སྟེ། གཞི་
གྲུབ་ན་ཞེས་སོགས་རིགས་འགྲེ། བྱས་པའི་རྟགས་ལ་ཡང་སྦྱར་བར་བྱའོ། །
མི་མཐུན་དཔེར་བཟུང་བ་མི་མཐུན་དཔེའི་མཚན་ཉིད་མ་ཡིན་ཏེ། མི་
མཐུན་དཔེ་མེད་པའི་ཕྱིར། གཞི་གྲུབ་ན། མཐུན་དཔེ་ཡང་དག་ཡིན་པས་
ཁྱབ་པའི་ཕྱིར། འོན་ཀྱང་སྒྲ་མི་རྟག་པར་སྒྲུབ་པའི་མི་མཐུན་དཔེ་ཡང་དག་
ནི་ཡོད་པ་ཡིན་ནོ། །ཁོ་ན་རེ། མི་མཐུན་དཔེ་ཡོད་པར་ཐལ། སྒྲ་མི་རྟག་པར་
སྒྲུབ་པར་བྱེད་པའི་མི་མཐུན་དཔེ་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ།
འདུས་མ་བྱས་ཀྱི་ནམ་མཁའ་སྒྲ་མི་རྟག་པར་སྒྲུབ་པར་བྱེད་པའི་མི་མཐུན་
475



དཔེ་ཡིན་པའི་ཕྱིར། །
ས་བཅད་གཉིས་པ། རྟགས་ཡང་དག་གི་
མཚན་ཉིད་བཤད་པ།
དང་པོ། མཚན་ཉིད་དང་ཕྱོགས་སྒྲའི་གོ་དོན་བཤད་པ།
ཚུལ་གསུམ་ཡིན་པ་རྟགས་ཡང་དག་གི་མཚན་ཉིད། དེ་སྒྲུབ་ཀྱི་ཚུལ་
གསུམ་ཡིན་པ། དེ་སྒྲུབ་ཀྱི་རྟགས་ཡང་དག་གི་མཚན་ཉིད། སྒྲ་མི་རྟག་པར་
སྒྲུབ་པའི་ཚུལ་གསུམ་ཡིན་པ། སྒྲ་མི་རྟག་པར་སྒྲུབ་པའི་རྟགས་ཡང་དག་གི་
མཚན་ཉིད། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་ཡིན་པ།
བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཡང་དག་གི་མཚན་ཉིད།
འདིར་ཚུལ་གསུམ་ཞེས་པ་ནི་ཚད་མ་རིགས་སྒོ་ལས། ཚུལ་གསུམ་གང་ཞེ་ན།
ཕྱོགས་ཀྱི་ཆོས་ཉིད་དང་། མཐུན་པའི་ཕྱོགས་ཉིད་ལ་ཡོད་པར་ངེས་པ་དང་།
མི་མཐུན་པའི་ཕྱོགས་ཉིད་ལ་མེད་པ་ཉིད་དུ་ངེས་པར་ཡང་ངོ་ཞེས་གསུངས་
པ་ལྟར་རོ། །འོ་ན་ལུང་འདི་ལས་བྱུང་བའི་ཕྱོགས་ཀྱི་ཆོས་ཞེས་པའི་ཕྱོགས་
དང་མཐུན་པའི་ཕྱོགས་སམ་མི་མཐུན་པའི་ཕྱོགས་ཞེས་པའི་ཕྱོགས་ཀྱི་སྒྲ་དེ་
དོན་གང་ལ་འཇུག་ཅེ་ན། བཤད་པར་བྱ་སྟེ། སྤྱིར་དེ་སྒྲུབ་ཀྱི་སྒྲུབ་བྱེད་
གཏན་ཚིགས་ཀྱིས་བསྒྲུབ་བྱ་གྲུབ་མ་གྲུབ་ཅེས་པའི་བསྒྲུབ་བྱ་ལ་ཕྱོགས་ཞེས་
བརྗོད་ཅིང་། བསྒྲུབ་བྱའམ་ཕྱོགས་དེ་ནི་དེ་སྒྲུབ་ཀྱི་ཆོས་ཅན་དང་ཆོས་
476



གཉིས་ཀྱི་ཚོགས་དོན་ལ་འཇུག་པ་ཡིན་ཏེ། ཚད་མ་མདོར། རྟགས་ཀྱི་བསྒྲུབ་
བྱ་ཚོགས་པ་ཉིད། །ཡིན་ཕྱིར་ཆོས་དང་ཆོས་ཅན་དག །གཙོ་བོ་མིན་ཡང་
ཕྱོགས་གཅིག་ཕྱིར། །བསྒྲུབ་བྱ་ཉིད་དུ་འདོགས་པ་ཡིན། །ཞེས་དང་། འཐད་
ལྡན་ཆེ་བ་ལས། རྗེས་སུ་དཔག་པའི་ཐ་སྙད་ནི་གསུམ་སྟེ། སྒྲུབ་བྱེད་ཀྱི་
བསྒྲུབ་པར་བྱ་བའི་ཆོས་དང་ཆོས་ཅན་གྱི་སྤྱི་ལ་དངོས། ཁྱབ་པའི་ཡུལ་གྱི་
བསྒྲུབ་པར་བྱ་བའི་ཆོས་དང་གཏན་ཚིགས་ཀྱི་ཡུལ་ཆོས་ཅན་ལ་བཏགས་་་་་
ནས་སོ་ཞེས་གསུངས་ཏེ། སྒྲུབ་བྱེད་ཀྱི་བསྒྲུབ་པར་བྱ་བའི་ཆོས་དང་ཆོས་
ཅན་གྱི་སྤྱི་ལ་དངོས་ཞེས་པས་ཆོས་དང་ཆོས་ཅན་གྱི་ཚོགས་དོན་ལ་ཕྱོགས་
ཀྱི་སྒྲ་དངོས་མིང་དུ་འཇུག་པར་བསྟན་པ་ཡིན་ནོ། །གཞན་ཡང་རིགས་
གཏེར་ལས། ཕྱོགས་ནི་ཆོས་དང་ཆོས་ཅན་གྱི། །ཚོགས་པ་བརྗོད་ལ་དངོས་
མིང་ཡིན། །ཞེས་སོགས་གོང་གི་ལུང་དོན་དང་མཐུན་པར་གསུངས། རྟགས་
ཚུལ་དང་པོ་ཕྱོགས་ཆོས་འཆད་སྐབས་ཀྱི་ཕྱོགས་ཀྱི་སྒྲ་དེ་ནི་ཤེས་འདོད་ཆོས་
ཅན་ལ་འཇུག་པ་ཡིན་ཏེ། རྣམ་འགྲེལ་རང་འགྲེལ་ལས། ཕྱོགས་ནི་ཆོས་ཅན་
ནོ་ཞེས་དང་། རིགས་ཐིགས་ལས། རྗེས་སུ་དཔག་པར་བྱ་བ་ནི། འདིར་ཤེས་
པར་འདོད་པའི་བྱེ་བྲག་དང་ལྡན་པའི་ཆོས་ཅན་ནོ་ཞེས་དང་། དེའི་ཐད་ཀྱི་
འཐད་ལྡན་ལས། རྗེས་སུ་དཔག་པར་བྱ་བ་ནི། འདིར་ཞེས་བྱ་བ་ལ་སོགས་
པ་སྨོས་ཏེ། གཏན་ཚིགས་ཀྱི་མཚན་ཉིད་གཏན་ལ་འབེབས་པའི་ཚེ་ན་ཆོས་
ཅན་ཉིད་རྗེས་སུ་དཔག་པར་བྱ་བ་ཡིན་ནོ་ཞེས་གསུངས་པའི་ཕྱིར། འདིའི་
སྐབས་ཀྱི་རྗེས་སུ་དཔག་བྱ་དང་ཕྱོགས་གཉིས་ནི་མིང་གི་རྣམ་གྲངས་ཡིན་
477



ནོ། །ཤེས་འདོད་ཆོས་ཅན་ནི་ཕྱོགས་བཏགས་པ་བ་ཡིན་ཏེ། འདོགས་པའི་
རྒྱུ་མཚན་ནི་ཤེས་འདོད་ཆོས་ཅན་ནི་ཕྱོགས་དངོས་ཏེ་ཆོས་དང་ཆོས་ཅན་གྱི་
ཚོགས་པའི་ཡ་གྱལ་ཡིན་པས། ཕྱོགས་ཀྱི་ཕྱོགས་གཅིག་ཡིན་པའི་ཕྱིར་ཏེ།
རས་ཡུག་གི་ཕྱོགས་གཅིག་ཚིག་པ་ལ་རས་ཡུག་ཚིག་ཅེས་བརྗོད་པ་བཞིན་
ནོ། །རྟགས་ཚུལ་གཉིས་པ་འཆད་པའི་སྐབས་སུ་དེ་སྒྲུབ་ཀྱི་མཐུན་ཕྱོགས་ལ་
ཡོད་མེད་ཅེས་པའི་ཕྱོགས་དང་། དེ་སྒྲུབ་ཀྱི་ཁྱབ་པའི་འབྲེལ་ཡུལ་གྱི་ཕྱོགས་
དེ་གཉིས་ནི་དེ་སྒྲུབ་ཀྱི་བསྒྲུབ་བྱའི་ཆོས་ཀྱི་སྤྱི་ལྡོག་ལ་འཇུག་པ་ཡིན་ཏེ།
རིགས་ཐིགས་ལས། བསྒྲུབ་པར་བྱ་བའི་ཆོས་ཀྱི་སྤྱིའི་དོན་མཐུན་པ་ནི་
མཐུན་པའི་ཕྱོགས་སོ་ཞེས་གསུངས་ཏེ། བསྒྲུབ་པར་བྱ་བའི་སྤྱི་ཞེས་པ་ནི་
བསྒྲུབ་པར་བྱ་བའི་ཆོས་དེའི་སྤྱི་ལྡོག་ལ་བྱེད་པ་ཡིན་གྱི་བསྒྲུབ་བྱའི་ཆོས་ཀྱི་
སྤྱི་ཞེས་པ་མ་ཡིན་ཏེ། འཐད་ལྡན་ཆེ་བ་ལས། བསྒྲུབ་བྱའི་ཆོས་ཀྱི་སྤྱི་ཞེས་པ་
ནི་མི་བཟུང་སྟེ། བསྒྲུབ་པར་བྱ་བའི་ཆོས་དེ་ལ་སྤྱི་ཞེས་བྱའོ་ཞེས་གསུངས་
པའི་ཕྱིར། སྤྱིར་བཤད་ན་ཕྱོགས་དང་བསྒྲུབ་བྱ་དང༌། དཔག་པར་བྱ་བ་
གསུམ་དོན་གཅིག་ཡིན་པས། བསྒྲུབ་བྱའི་ཆོས་ལ་ཕྱོགས་སམ་སྒྲུབ་བྱར་
བརྗོད་པ་ནི་བཏགས་པ་བ་ཡིན་ལ་འདོགས་པའི་རྒྱུ་མཚན་ཡང་ཡོད་དེ།
རིགས་གཏེར་ལས། ཆོས་ལ་བསྒྲུབ་བྱར་མིང་བཏགས་པ། །འགལ་བའི་
གཏན་ཚིགས་ཡང་དག་ཏུ། །ལོག་པར་རྟོག་པ་སྤང་བའི་ཕྱིར། །སྡེབ་སྦྱོར་
ངོར་བྱས་བཏགས་པ་ཡིན། །ཞེས་གསུངས་པའི་ཕྱིར། དེ་སྒྲུབ་ཀྱི་མཐུན་
ཕྱོགས་ཞེས་པའི་ཕྱོགས་དེ་ལ་དེ་སྒྲུབ་ཀྱི་བསྒྲུབ་བྱའི་ཆོས་ཀྱི་སྤྱི་ལྡོག་དང་་་་་་
A78



གཞི་ལྡོག་ཐམས་ཅད་འཇོག་པ་ཡིན་ནོ། །
གཉིས་པ། རྟགས་ཀྱི་ཚུལ་གསུམ་བཤད་པ།
ཚད་མ་མདོ་ལས། རང་དོན་ནི། ཚུལ་གསུམ་རྟགས་ལས་དོན་མཐོང་
བ། །ཞེས་གསུངས་ཏེ། རང་དོན་རྗེས་དཔག་རང་གི་རྟེན་དུ་གྱུར་པའི་
རྟགས་ཀྱི་ཚུལ་གསུམ་དྲན་པའི་དྲན་ཤེས་ལས་དངོས་སུ་སྐྱེས་རྟོགས་ཀྱིས་་་་་
རང་གི་གཞལ་བྱའི་དོན་མཐོང་བའི་བློ་ནི་རང་དོན་རྗེས་དཔག་ཡིན་ཞེས་་་་་
པའོ། །རྟགས་ཀྱི་ཚུལ་གསུམ་གང་ཞེ་ན་ཕྱོགས་ཆོས། རྗེས་ཁྱབ། ལྡོག་ཁྱབ་
དང་གསུམ་མོ། །
(དང་པོ)རྟགས་ཚུལ་དང་པོ་ཕྱོགས་ཆོས་བཤད་པ།
དེ་སྒྲུབ་ཀྱི་ཤེས་འདོད་ཆོས་ཅན་སྐྱོན་མེད་ཀྱི་སྟེང་དུ་འགོད་ཚུལ་དང་
མཐུན་པར་ཡོད་པ་ཉིད་དུ་ཚད་མས་ངེས་པ། དེ་སྒྲུབ་ཀྱི་ཕྱོགས་ཆོས་ཀྱི་
མཚན་ཉིད། མཚན་ཉིད་དེ་ནི་གོ་བ་གཙོ་བོར་བྱས་པ་ཡིན་གྱི། དེར་ངེས་པ་
ནི་མ་ཡིན་ནོ། །གཞི་ལ་སྦྱར་ཏེ་འགོད་ན་སྒྲ་དེ་ཁྱོད་ཀྱི་རྟགས་ཀྱིས་སྒྲ་མི་རྟག་
པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་ཀྱང་ཡིན། ཁྱོད་སྒྲ་དང་ཕན་
ཚུན་ཐ་དད་པའི་ཚུལ་གྱིས་སྒྲའི་སྟེང་དུ་འགོད་ཚུལ་དང་མཐུན་པར་ཡོད་པ་
ཉིད་དུ་ཚད་མས་ངེས་པ། ཁྱོད་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་
པའི་མཚན་ཉིད། མཚན་གཞི་ནི་བྱས་པ་དེ་ཡིན་ནོ། །བྱས་པ་ཆོས་ཅན།
ཁྱོད་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་ཏེ། སྒྲ་དེ་ཁྱོད་ཀྱི་རྟགས་ཀྱིས་
479



སྒྲ་མི་རྟག་པར་སྒྲུབ་པའི་ཤེས་འདོད་ཆོས་ཅན་སྐྱོན་མེད་ཀྱང་ཡིན། ཁྱོད་སྒྲ་
དང་ཕན་ཚུན་ཐ་དད་པའི་ཚུལ་གྱིས་སྒྲའི་སྟེང་དུ་འགོད་ཚུལ་དང་མཐུན་་་་་
པར་ཡོད་པ་ཉིད་དུ་ཚད་མས་ངེས་པ་ཡིན་པའི་ཕྱིར། དང་པོ་མ་གྲུབ་ན། སྒྲ་
ཆོས་ཅན། བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་ཤེས་འདོད་ཆོས་
ཅན་སྐྱོན་མེད་ཡིན་པར་ཐལ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་རྩོད་གཞིར་བཟུང་བ་གང་ཞིག ཁྱོད་བྱས་པར་ཚད་མས་ངེས་
ནས་ཁྱོད་མི་རྟག་པ་ཡིན་མིན་ལ་ཤེས་འདོད་ཞུགས་པའི་གང་ཟག་སྲིད་པའི་
ཕྱིར། དང་པོ་དེར་ཐལ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་
སྦྱོར་བ་ཡོད་པའི་ཕྱིར། གཉིས་པ་དེར་ཐལ། སྒྲ་བྱས་པར་ཚད་མས་ངེས་
ནས་སྒྲ་མི་རྟག་པར་ཚད་མས་མ་ངེས་པའི་གང་ཟག་ཡོད་པའི་ཕྱིར། རྩེ་
རྟགས་གཉིས་པ་མ་གྲུབ་ན། བྱས་པ་ཆོས་ཅན། དེར་ཐལ། ཁྱོད་སྒྲ་དང་ཕན་
ཚུན་ཐ་དད་གང་ཞིག ཁྱོད་སྒྲའི་སྟེང་དུ་འགོད་ཚུལ་དང་མཐུན་པར་ཡོད་
པ་ཉིད་དུ་ཚད་མས་ངེས་པ་ཡིན་པའི་ཕྱིར། དང་པོ་སླ། གཉིས་པ་དེར་ཐལ།
ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་འགོད་ཚུལ་ཡིན་འགོད་ཡིན།
སྒྲ་ཁྱོད་ཡིན། སྒྲ་ཆོས་ཅན་གྱི་སྟེང་དུ་ཁྱོད་ཡིན་པའི་ཕྱིར། ཁྱབ་སྟེ། འགོད་
ཚུལ་དང་མཐུན་པའི་དོན་ཡང་ཡིན་འགོད་ཀྱི་དབང་དུ་བྱས་ན། དེ་སྒྲུབ་ཀྱི་
ཆོས་ཅན་དུ་འགྲོ་རྒྱུ་དེ་རྟགས་དེ་ཡིན་པ་དང་། དེའི་སྟེང་དུ་རྟགས་དེ་ཡིན་
པ་ལ་བྱེད། ཡོད་འགོད་ཀྱི་དབང་དུ་བྱས་ན། ཆོས་ཅན་དུ་འགྲོ་རྒྱུ་དེའི་སྟེང་
དུ་རྟགས་དེ་ཡོད་པ་དང་། ཆོས་ཅན་དེ་ལ་ཆོས་དེ་ཡོད་པ་ལ་བྱེད་པའི་ཕྱིར།
480



གོང་གི་མཚན་ཉིད་ཀྱི་ཟུར་དུ་ཡོད་པ་ཞེས་སྨོས་པའི་དགོས་པ་ཡོད་དེ། མིག་
ཤེས་ཀྱི་གཟུང་བྱ་སྒྲ་མི་རྟག་པར་སྒྲུབ་པའི་ཕྱོགས་ཆོས་ཡིན་པ་གཅད་པར་
བྱ་བའི་ཆེད་ཡིན་པའི་ཕྱིར་ཏེ། མིག་ཤེས་ཀྱི་གཟུང་བྱ་སྒྲའི་སྟེང་དུ་འགོད་
ཚུལ་དང་མཐུན་པར་ཡོད་པ་མ་ཡིན་པའི་ཕྱིར། སློབ་དཔོན་ཆོས་མཆོག་གི་
འཐད་ལྡན་ཆུང་བ་ལས། དེ་ལ་ཡོད་པའི་ཚིག་གིས་ནི། མིག་གི་གཟུང་བྱ་
ཡིན་པའི་ཕྱིར་ཞེས་བྱ་བ་ལ་སོགས་པ་མ་གྲུབ་པ་བསལ་བ་ཡིན་ནོ་ཞེས་་་་་་་
གསུངས་པ་དང་། པཎྜིཏ་ཐར་འབྱུང་སྦས་པའི་རྟོག་གེའི་སྐད་ལས། ཡོད་པ་
ཞེས་སྨོས་པའི་ཚིག་གིས་ནི་མ་གྲུབ་པ་བསལ་ཏེ། སྒྲ་ནི་མི་རྟག་སྟེ། མིག་ཤེས་
ཀྱི་གཟུང་བྱ་ཡིན་པའི་ཕྱིར་ཞེས་པ་ལྟ་བུའོ་ཞེས་གསུངས་པའི་ཕྱིར། མཚན་
ཉིད་ཀྱི་ཚིག་ཟུར་དུ་ཉིད་ཅེས་སྨོས་པའི་དགོས་པ་ཡོད་དེ། མཚན་མོ་ལོ་མ་
འཁུམས་ནས་ཉལ་བ་ཤིང་སེམས་ལྡན་དུ་སྒྲུབ་པའི་ཕྱོགས་ཆོས་ཡིན་ནམ་་་་་
སྙམ་པའི་དོགས་པ་སེལ་བའི་ཆེད་ཡིན་པའི་ཕྱིར། ཉིད་ཅེས་པའི་ཚིག་མ་
སྨོས་ན། ཤེས་འདོད་ཆོས་ཅན་ལ་ཡོད་པ་ཞེས་པ་ཙམ་དུ་གྱུར་པས། མཚན་
མོ་ལོ་མ་འཁུམས་ནས་ཉལ་བ་དེ། ཤིང་གི་ཕྱོགས་འགའ་ཞིག་ལ་ཡོད་པས།
དེ་ཤིང་སེམས་ལྡན་དུ་སྒྲུབ་པའི་ཕྱོགས་ཆོས་ཡིན་པར་སྙམ་པའི་དོགས་པ་
སྐྱེ་སྲིད་པའི་ཕྱིར། དེ་ལྟར་ཡང་འཐད་ལྡན་ལས། ཉིད་ཀྱི་ཚིག་གིས་ནི་
ཕྱོགས་གཅིག་ལ་མ་གྲུབ་པ་བསལ་བ་ཡིན་ཏེ། ཇི་ལྟར་ལྗོན་ཤིང་ནི་སྲོག་དང་
བཅས་པ་ཡིན་ཏེ། ཉལ་བའི་ཕྱིར་ཞེས་ལྗོན་ཤིང་ཕྱོགས་སུ་བྱས་པ་ལ། །
མཚན་མོ་ལོ་མ་འཁུམས་པའི་མཚན་ཉིད་ཀྱི་ཉལ་བ་ཕྱོགས་གཅིག་ལ་མ་གྲུབ་
481



པ་ཡིན་ཏེ། འདི་ལྟར་ཤིང་ཐམས་ཅད་ནི་མཚན་མོ་ལོ་མ་འཁུམས་པ་ལ་
བརྟེན་པ་མིན་གྱི། འགའ་ཙམ་ཁོ་ནར་ཟད་པའོ་ཞེས་གསུངས་པ་དང་།
སློབ་ཕན་ལས། ཁོ་ན་ཞེས་པས་ནི་ཕྱོགས་གཅིག་ལ་ལྟོས་ཏེ་མ་གྲུབ་པ་སེལ་
ཏེ་ཞེས་གསུངས་པའི་ཕྱིར། དེའི་ཚིག་ཟུར་དུ་ཉིད་ཅེས་པའི་ཚིག་ཡོད་པ་
ཞེས་པའི་ཚིག་གི་ཕྱིས་སྨོས་པ་ལ་དགོས་པ་ཡོད་དེ། མཉན་བྱ་ཁོ་ན་སྒྲ་མི་
རྟག་པར་སྒྲུབ་པའི་ཕྱོགས་ཆོས་ཡིན་པ་གཅད་པར་བྱ་བའི་ཆེད་ཡིན་པའི་་་་་
ཕྱིར། དེ་ཡང་ཡིན་ཏེ། དེ་དེའི་ཕྱིས་སུ་མ་སྨོས་པར་སྔར་སྨོས་ན་སྒྲ་ཁོ་ནའི་
སྟེང་དུ་ཡོད་པ་ཞེས་པར་འགྱུར་ལ། དེ་ལྟར་ན་མཉན་བྱ་ཁོ་ན་སྒྲ་མི་རྟག་
པར་སྒྲུབ་པའི་ཕྱོགས་ཆོས་ཡིན་པར་འགྱུར་བའི་སྐྱོན་ཡོད་པའི་ཕྱིར། འཐད་
ལྡན་ཆུང་བ་ལས། ཡོད་པའི་ཚིག་གི་རྗེས་ལ་ཉིད་སྨོས་པ་ནི། ཐུན་མོང་མ་
ཡིན་པའི་ཆོས་བསལ་བ་ཡིན་ཏེ། ཅི་སྟེ། རྗེས་སུ་དཔག་པར་བྱ་བ་ཉིད་ལ་
ཡོད་པ་ཞེས་སྨྲ་ན་ནི། མཉན་བྱ་ཁོ་ན་གཏན་ཚིགས་ཡིན་པར་འགྱུར་རོ་ཞེས་
གསུངས་པའི་ཕྱིར། མཚན་ཉིད་ཀྱི་ཚིག་ཟུར་དུ་ངེས་པ་ཞེས་སྨོས་པའི་
དགོས་པ་ཡོད་དེ། རྨ་བྱའི་སྒྲ་རི་སུལ་གསུམ་གང་ལ་གྲགས་པ་མ་ཤེས་པའི་
རྒོལ་བའི་ངོར། རི་སུལ་གསུམ་གྱི་དབུས་མ་ན་ཆོས་ཅན། རྨ་བྱ་ཡོད་དེ། རྨ་
བྱའི་སྒྲ་གྲགས་པའི་ཕྱིར་ཞེས་པ་ལྟ་བུ་རྟགས་ལ་ཐེ་ཚོམ་ཟ་བའི་གཏན་་་་་་་
ཚིགས་རྣམས་ལ་ཕྱོགས་ཆོས་གྲུབ་པ་གཅད་པར་བྱ་བའི་ཆེད་ཡིན་པའི་ཕྱིར།
དེ་ལྟར་ཡང་འཐད་ལྡན་ལས། ངེས་པ་སྨོས་པས་ནི་ཐེ་ཚོམ་ཟ་བས་མ་གྲུབ་
པ་བསལ་ཏེ་ཞེས་གསུངས་པ་དང་། རྟོག་གེའི་སྐད་ལས་ཀྱང་ངེས་པ་ཞེས་
482



སྨོས་པས་ནི་ཐེ་ཚོམ་ཟ་ནས་མ་གྲུབ་པ་དག་བསལ་ཏེ་ཞེས་གསུངས་པའི་་་་་་
ཕྱིར་རོ། །
(གཉིས་པ)རྟགས་ཚུལ་གཉིས་པ་རྗེས་ཁྱབ་བཤད་པ།
དེ་སྒྲུབ་ཀྱི་མཐུན་ཕྱོགས་ཁོ་ན་ལ་འགོད་ཚུལ་དང་མཐུན་པར་ཡོད་པ་
ཉིད་དུ་ཚད་མས་ངེས་པ་དེ་སྒྲུབ་ཀྱི་རྗེས་ཁྱབ་ཀྱི་མཚན་ཉིད། རིགས་སྒོ་ལས།
མཐུན་པའི་ཕྱོགས་ཉིད་ལ་ཡོད་པ་ཉིད་དུ་ངེས་པ་ནི་ཚུལ་གཉིས་ཏེ་ཞེས་་་་་་
གསུངས་པའི་ཕྱིར། གཞི་ལ་སྦྱར་ཏེ་འགོད་ན། ཁྱོད་ཀྱི་རྟགས་ཀྱིས་སྒྲ་མི་
རྟག་པར་སྒྲུབ་པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡོད།
ཁྱོད་སྒྲ་མི་རྟག་པ་ལ་འབྲེལ། ཁྱོད་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་
ན་ལ་འགོད་ཚུལ་དང་མཐུན་པར་ཡོད་པ་ཉིད་དུ་ཚད་མས་ངེས་པ། ཁྱོད་སྒྲ་
མི་རྟག་པར་སྒྲུབ་པའི་རྗེས་ཁྱབ་ཀྱི་མཚན་ཉིད། མཚན་གཞི་ནི་བྱས་པ་ལྟ་
བུའོ། །བྱས་པ་ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་རྗེས་ཁྱབ་ཡིན་པར་
ཐལ། མཚན་ཉིད་དེ་ཡིན་པའི་ཕྱིར། རྟགས་དང་པོ་མ་གྲུབ་ན། བྱས་པ་ཆོས་
ཅན། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་ལྡན་
གྱི་མཐུན་དཔེ་ཡང་དག་ཡོད་པར་ཐལ། བུམ་པ་དེ་ཁྱོད་ཀྱི་རྟགས་ཀྱིས་དེ་
སྒྲུབ་ཀྱི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པའི་ཕྱིར། མ་
གྲུབ་ན། བུམ་པ་ཆོས་ཅན། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་
པའི་རྟགས་ཆོས་གཉིས་ལྡན་གྱི་མཐུན་དཔེ་ཡང་དག་ཡིན་པར་ཐལ། ཁྱོད་
བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་མཐུན་དཔེར་བཟུང་བ་གང་
483



ཞིག སྒྲའི་སྟེང་དུ་བྱས་ན་མི་རྟག་པས་ཁྱབ་པ་ཚད་མས་མ་ངེས་པའི་སྔ་རོལ་
ཏུ་ཁྱོད་ཀྱི་སྟེང་དུ་བྱས་ན་མི་རྟག་པས་ཁྱབ་པ་ཚད་མས་ངེས་པའི་སྒྲ་མི་རྟག་
པར་སྒྲུབ་པའི་ཕྱི་རྒོལ་ཡང་དག་ཡོད་པའི་ཕྱིར། དེ་བྱས་པའི་བྱེ་བྲག་ཡིན་
པའི་ཕྱིར། དང་པོ་དེར་ཐལ། སྒྲ་ཆོས་ཅན། མི་རྟག་སྟེ། བྱས་པའི་ཕྱིར། །
དཔེར་ན་བུམ་པ་བཞིན་ཞེས་པའི་སྦྱོར་བ་ཡོད་པའི་ཕྱིར། གཉིས་པ་མ་གྲུབ་
ན། ཤེས་བྱ་ཆོས་ཅན། དེར་ཐལ། སྒྲ་མི་རྟག་པར་ཚད་མས་མ་ངེས་པའི་སྔ་
རོལ་ཏུ་བུམ་པ་མི་རྟག་པར་ཚད་མས་ངེས་པའི་སྒྲ་མི་རྟག་པར་སྒྲུབ་པའི་ཕྱི་
རྒོལ་ཡང་དག་ཡོད་པའི་ཕྱིར། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་དེ་
དེ་ཡིན་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་དེས། སྒྲ་མི་
རྟག་པར་ཚད་མས་མ་ངེས་པ་གང་ཞིག དེ་བུམ་པ་མི་རྟག་པར་ཚད་མས་
ངེས་པའི་གང་ཟག་ཡིན་པའི་ཕྱིར། རྩ་རྟགས་གཉིས་པ་མ་གྲུབ་ན། བྱས་པ་
ཆོས་ཅན། ཁྱོད་མི་རྟག་པ་ལ་འབྲེལ་བར་ཐལ། ཁྱོད་མི་རྟག་པ་དང་བདག་
གཅིག་ཏུ་འབྲེལ་བ་ཡིན་པའི་ཕྱིར། རྩ་རྟགས་གསུམ་པ་མ་གྲུབ་ན། བྱས་པ་
ཆོས་ཅན། ཁྱོད་སྒྲ་མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་འགོད་ཚུལ་
དང་མཐུན་པར་ཡོད་པ་ཉིད་དུ་ཚད་མས་ངེས་པ་ཡིན་པར་ཐལ། ཁྱོད་ཀྱི་
རྟགས་ཀྱིས་སྒྲ་མི་རྟག་པར་སྒྲུབ་པའི་འགོད་ཚུལ་ཡིན་འགོད་དང་སྒྲུབ་ཚུལ་
ཡིན་སྒྲུབ་ཡིན། ཁྱོད་མི་རྟག་པ་ཡིན། ཁྱོད་ཡིན་ན་མི་རྟག་པ་ཡིན་དགོས་
པའི་ཕྱིར། དང་པོ་དེར་ཐལ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་
འགོད་ཚུལ་ཡིན་འགོད་ཡིན་པ་གང་ཞིག སྒྲུབ་ཚུལ་ཡིན་སྒྲུབ་ཡིན་པའི་ཕྱིར།
484



དང་པོ་སླ། གཉིས་པ་དེར་ཐལ། ཁྱོད་ཀྱི་རྟགས་ཀྱིས་སྒྲ་མི་རྟག་པར་སྒྲུབ་
པའི་སྒྲུབ་ཚུལ་ཡིན་སྒྲུབ་དང་ཡོད་སྒྲུབ་གང་རུང་གང་ཞིག ཡོད་སྒྲུབ་མ་
ཡིན་པའི་ཕྱིར། དང་པོ་དེར་ཐལ། ཁྱོད་སྒྲ་མི་རྟག་པར་སྒྲུབ་པའི་རྟགས་སུ་
བཀོད་པའི་ཕྱིར། གཉིས་པ་མ་གྲུབ་ན། བྱས་པ་སྒྲ་མི་རྟག་པར་ཡོད་པར་
སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་ཡིན་་་་་
པར་ཐལ། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་
དག་ཡོད་པའི་ཕྱིར། འདོད་ན། ཤེས་བྱ་ཆོས་ཅན། བྱས་པ་ཡིན་པར་ཐལ།
མི་རྟག་པ་ཡོད་པའི་ཕྱིར། གོང་གི་རྟགས་གསུམ་པ་དེར་ཐལ། བྱས་པ་ཡིན་
པའི་ཕྱིར། གོང་གི་རྟགས་བཞི་བ་དེར་ཐལ། མི་རྟག་པ་མ་ཡིན་པའི་བྱས་པ་
མེད་པའི་ཕྱིར། རྗེས་ཁྱབ་ཀྱི་མཚན་ཉིད་འཆད་པའི་ཚིག་ཟུར་དུ། ཡོད་པ་
ཞེས་སྨོས་པའི་དགོས་པ་ཡོད་དེ། སྒྲ་རྟག་པར་སྒྲུབ་པ་ལ་བྱས་པ་རྟགས་སུ་
བཀོད་པ་ལྟ་བུ་འགལ་རྟགས་རྣམས་ལ་རྗེས་ཁྱབ་གྲུབ་པ་གཅད་པར་བྱ་བའི་
ཆེད་ཡིན་པའི་ཕྱིར། དེས་དེ་གཅོད་ནུས་ཏེ། བྱས་པ་སྒྲ་རྟག་པར་སྒྲུབ་པའི་
མཐུན་ཕྱོགས་ལ་ཡོད་པ་མ་ཡིན་པའི་ཕྱིར། དེ་ལྟར་ཡང་འཐད་ལྡན་ཆུང་བ་
ལས། འདིར་ཡང་ཡོད་པ་སྨོས་པས་འགལ་བ་བསལ་བ་ཡིན་ནོ། །ཞེས་
གསུངས་སོ། །མཚན་ཉིད་ཀྱི་ཟུར་དུ་ཉིད་ཅེས་སྨོས་པའི་དགོས་པ་ཡོད་དེ།
སྒྲ་མི་རྟག་པར་སྒྲུབ་པ་ལ་གཞལ་བྱ་རྟགས་སུ་བཀོད་པ་ལྟ་བུའི་དངོས་ཀྱི་མ་
ངེས་པའི་གཏན་ཚིགས་རྣམས་ལ་རྗེས་ཁྱབ་གྲུབ་པ་གཅད་པར་བྱ་བའི་ཆེད་
ཡིན་པའི་ཕྱིར། དེ་ཡང་ཡིན་ཏེ། གཞལ་བྱ་དེ་སྒྲུབ་ཀྱི་མཐུན་ཕྱོགས་ལ་ཡོད་
485



པ་དང་། དེ་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པ་གཉིས་ཀ་ཡིན་པའི་ཕྱིར།
དེ་ལྟར་ཡང་འཐད་ལྡན་ལས། ཉིད་སྨོས་པས་ནི་ཐུན་མོང་གི་མ་ངེས་པ་ཉིད་
བསལ་ཏེ། དེ་ནི་མཐུན་པའི་ཕྱོགས་ཁོ་ན་ལ་ཡོད་པ་མིན་གྱི། འོ་ན་ཅི་ཞེ་ན།
གཉིས་ཀ་ལ་ཡང་ཡོད་པ་ཡིན་ནོ་ཞེས་གསུངས། དེའི་ཚིག་ཟུར་མཐུན་
ཕྱོགས་ཁོ་ན་ལ་ཡོད་པ་ཞེས་ཁོ་ན་ཞེས་པའི་ཚིག་ཡོད་པའི་སྔར་སྨོས་པའི་་་་་
དགོས་པ་ཡོད་དེ། རྩོལ་བྱུང་དུང་སྒྲ་མི་རྟག་པར་སྒྲུབ་པའི་རྗེས་ཁྱབ་མིན་
ནམ་སྙམ་པའི་དོགས་པ་བསལ་བར་བྱ་བའི་ཆེད་ཡིན་པའི་ཕྱིར། དེས་དེ་
སེལ་ནུས་ཏེ། དེ་དེའི་སྔར་མ་སྨོས་པར་ཕྱིས་སྨོས་ན། མཐུན་ཕྱོགས་ལ་ཡོད་
པ་ཁོ་ན་ཞེས་པར་འགྱུར་ལ། དེ་ལྟར་ན། རྩོལ་བྱུང་དུང་སྒྲ་མི་རྟག་པར་སྒྲུབ་
པའི་རྗེས་ཁྱབ་མ་ཡིན་པར་ཐལ། དེ་དེ་སྒྲུབ་ཀྱི་མཐུན་ཕྱོགས་ལ་ཁོ་ན་མ་
ཡིན་པའི་ཕྱིར། དེ་དེ་སྒྲུབ་ཀྱི་མཐུན་ཕྱོགས་མཐའ་དག་ལ་ཡོད་པ་མིན་ནམ་
སྙམ་དུ་དོགས་པ་སྐྱེ་སྲིད་པའི་ཕྱིར། དེ་ལྟར་ཡང་། འཐད་ལྡན་ལས། ཡོད་
པ་སྨོས་པ་ལས་སྔར་ངེས་པར་བཟུང་བ་སྨོས་པས་ནི་ཡོད་པ་ཡིན་ཡ་་་་་་་་
མཐུན་པའི་ཕྱོགས་ལ་མ་ཁྱབ་པའི་རྩོལ་བ་ལས་བྱུང་བ་དག་ཀྱང་གཏན་་་་་་་
ཚིགས་ཉིད་དུ་བསྟན་པ་ཡིན་ནོ། །ཕྱིས་ངེས་པར་བཟུང་བ་བྱས་ན་ནི་འདིར་
འགྱུར་རོ། །གང་ཞིག་མཐུན་པའི་ཕྱོགས་ལ་ཡོད་པ་ཉིད་གཏན་ཚིགས་ཡིན་
ནོ་ཞེས་བྱ་བར་འགྱུར་རོ། །རྩོལ་བ་ལས་བྱུང་བ་ཉིད་གཏན་ཚིགས་མིན་པར་
འགྱུར་རོ་ཞེས་གསུངས་སོ། །མཚན་ཉིད་ཀྱི་ཟུར་དུ་ངེས་པ་ཞེས་སྨོས་པའི་
དགོས་པ་ཡོད་དེ། ཀུན་མཁྱེན་བསྐལ་དོན་དུ་སོང་བའི་གང་ཟག་གི་ངོར།
486



སྐྱེས་བུ་ཕ་རོལ་པོ་ཀུན་མཁྱེན་དུ་སྒྲུབ་པ་ལ་ངག་སྨྲ་བ་རྟགས་སུ་བཀོད་པ་ལྟ་
བུའི་ཁྱབ་པ་ལ་ཐེ་ཚོམ་ཟ་བའི་གཏན་ཚིགས་རྣམས་ལ་རྗེས་ཁྱབ་གྲུབ་པ་་་་་
གཅད་པར་བྱ་བའི་ཆེད་ཡིན་པའི་ཕྱིར། དེ་ལྟར་ཡང་འཐད་ལྡན་ལས། ངེས་
པའི་ཚིག་གིས་ནི། རྗེས་སུ་འགྲོ་བ་ལ་ཐེ་ཚོམ་ཟ་བའི་མ་ངེས་པ་བསལ་ཏེ་
ཞེས་གསུངས་སོ། །
（གསུམ་པ） རྟགས་ཚུལ་གསུམ་པ་ལྡོག་ཁྱབ་བཤད་པ།
དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་ཀྱི་དོན་ལྡོག་དང་འབྲེལ་སྟོབས་་་
ཀྱིས་དེ་སྒྲུབ་ཀྱི་མི་མཐུན་ཕྱོགས་ལ་འགོད་ཚུལ་དང་མཐུན་པར་མེད་པ་ཉིད་
དུ་ཚད་མས་ངེས་པ་དེ། དེ་སྒྲུབ་ཀྱི་ལྡོག་ཁྱབ་ཀྱི་མཚན་ཉིད། རྟོག་གེའི་སྐད་
ལས། མཐུན་པའི་ཕྱོགས་མ་ཡིན་པ་ནི་མི་མཐུན་ཕྱོགས་ཏེ། དེ་ལ་མེད་པ་ཁོ་
ནར་ངེས་པ་གང་ཡིན་པ་དེ་ལྡོག་པའི་མིང་ཅན་ཚུལ་གསུམ་པའོ་ཞེས་་་་་་་་
གསུངས་པའི་ཕྱིར། གཞི་ལ་སྦྱར་ཏེ་འགོད་ན། ཁྱོད་ཀྱི་རྟགས་ཀྱིས་སྒྲ་མི་
རྟག་པར་སྒྲུབ་པའི་རྟགས་ཆོས་གཉིས་དང་མི་ལྡན་པ་མི་མཐུན་དཔེ་ཡང་་་་་
དག་ཡོད། ཁྱོད་མི་རྟག་པ་ལ་འབྲེལ། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་
མེད་པ་ཁོ་ནར་ཚད་མས་ངེས་པ་དེ། ཁྱོད་དེ་སྒྲུབ་ཀྱི་ལྡོག་ཁྱབ་ཡིན་པའི་
མཚན་ཉིད། མཚན་གཞི་ནི། བྱས་པ་ལྟ་བུ། བྱས་པ་ཆོས་ཅན། ཁྱོད་སྒྲ་མི་
རྟག་པར་སྒྲུབ་པའི་ལྡོག་ཁྱབ་ཡིན་པར་ཐལ། མཚན་ཉིད་དེ་ཡིན་པའི་ཕྱིར།
རྩ་རྟགས་དང་པོ་གྲུབ་སྟེ། འདུས་མ་བྱས་ཀྱི་ནམ་མཁའ་དེ་ཡིན་པའི་ཕྱིར།
མ་གྲུབ་ན། འདུས་མ་བྱས་ཀྱི་ནམ་མཁའ་ཆོས་ཅན། ཁྱོད་བྱས་པའི་རྟགས་
487



ཀྱིས་སྒྲ་མི་རྟག་པར་སྒྲུབ་པའི་རྟགས་ཆོས་གཉིས་དང་མི་ལྡན་པའི་མི་མཐུན་
དཔེ་ཡང་དག་ཡིན་པར་ཐལ། ཁྱོད་བྱས་པའི་རྟགས་ཀྱིས་སྒྲ་མི་རྟག་པར་
སྒྲུབ་པའི་མི་མཐུན་དཔེར་བཟུང་བ་གང་ཞིག སྒྲའི་སྟེང་དུ་བྱས་ན་མི་རྟག་
པས་ཁྱབ་པ་ཚད་མས་མ་ངེས་པའི་སྔ་རོལ་ཏུ། ཁྱོད་ཀྱི་སྟེང་དུ་མི་རྟག་པ་མ་
ཡིན་ན་བྱས་པ་མ་ཡིན་པས་ཁྱབ་པ་ཚད་མ་ངེས་པའི་བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པའི་ཕྱིར། དང་པོ་དེར་ཐལ།
གང་མི་རྟག་པ་མ་ཡིན་ན། བྱས་པ་མ་ཡིན་པས་ཁྱབ། དཔེར་ན། འདུས་མ་
བྱས་ཀྱི་ནམ་མཁའ་བཞིན། སྒྲ་ནི་བྱས་སོ་ཞེས་པའི་སྒྲུབ་ངག་ཡོད་པའི་ཕྱིར།
གཉིས་པ་དེར་ཐལ། སྒྲ་མི་རྟག་པར་ཚད་མས་མ་ངེས་པའི་སྔ་རོལ་ཏུ།
འདུས་མ་བྱས་ཀྱི་ནམ་མཁའ་མི་རྟག་པ་མ་ཡིན་པར་ངེས་པའི་དེ་སྒྲུབ་ཀྱི་ཕྱི་
རྒོལ་ཡང་དག་ཡོད་པའི་ཕྱིར་ཏེ། སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་
དེ་དེ་ཡིན་པའི་ཕྱིར། རྩ་རྟགས་གཉིས་པ་དེར་ཐལ། ཁྱོད་མི་རྟག་པ་དང་
བདག་གཅིག་འབྲེལ་ཡིན་པའི་ཕྱིར། རྩ་རྟགས་གསུམ་པ་གྲུབ་སྟེ། མི་རྟག་པ་
མ་ཡིན་པ་ལ་བྱས་པ་མེད་པའི་ཕྱིར། དེའི་མཚན་ཉིད་འཆད་པའི་ཚིག་ཟུར་
དུ་མེད་པ་ཞེས་སྨོས་པའི་དགོས་པ་ཡོད་དེ། སྒྲ་རྟག་པར་སྒྲུབ་པ་ལ་བྱས་པ་
རྟགས་སུ་བཀོད་པ་ལྟ་བུའི་འགལ་རྟགས་རྣམས་ལ་ལྡོག་ཁྱབ་གྲུབ་པ་གཅད་
པར་བྱ་བའི་ཆེད་ཡིན་པའི་ཕྱིར། དེས་དེ་གཅོད་ནུས་ཏེ། བྱས་པ་སྒྲ་རྟག་
པར་སྒྲུབ་པའི་མི་མཐུན་ཕྱོགས་ལ་ཡོད་པའི་ཕྱིར་ཏེ། འཐད་ལྡན་ལས། དེ་
ལ་མེད་པ་སྨོས་པས་ནི་འགལ་བ་བསལ་བ་ཡིན་ནོ། །འགལ་བ་ནི་མི་མཐུན་
488



ཕྱོགས་ལ་ཡོད་པ་ཡིན་ནོ་ཞེས་གསུངས། དེའི་ཚིག་ཟུར་དུ་ཁོ་ན་ཞེས་སྨོས་
པའི་དགོས་པ་ཡོད་དེ། མི་རྟག་པ་དུང་སྒྲ་རྩོལ་བྱུང་དུ་སྒྲུབ་པའི་ལྡོག་ཁྱབ་
ཡིན་ནམ་སྙམ་པའི་དོགས་པ་གཅད་པར་བྱ་བའི་ཆེད་ཡིན་པའི་ཕྱིར། དེས་
དེ་གཅོད་ནུས་ཏེ། ཁོ་ན་ཞེས་པའི་ཚིག་མ་སྨོས་ན་མི་མཐུན་ཕྱོགས་ལ་མེད་
པ་ཞེས་པ་ཙམ་དུ་གྱུར་ལ། དེ་ལྟར་ན་མི་རྟག་པ་དེ་དེ་སྒྲུབ་ཀྱི་མི་མཐུན་དཔེ་
ནམ་མཁའ་སོགས་ལ་མེད་པས། དེ་དེ་སྒྲུབ་ཀྱི་ལྡོག་ཁྱབ་ཡིན་ནམ་སྙམ་དུ་
དོགས་པ་སྐྱེ་སྲིད་པའི་ཕྱིར། དེ་ལྟར་ཡང་འཐད་ལྡན་ལས། ཉིད་སྨོས་པས་
ནི། མི་མཐུན་པའི་ཕྱོགས་གཅིག་ལ་ཐུན་མོང་དུ་ཡོད་པ་བསལ་བ་ཡིན་ནོ། །
རྩོལ་བ་ལས་བྱུང་བ་ཉིད་དུ་སྒྲུབ་པར་བྱ་བ་ལ། མི་རྟག་པ་ཉིད་ནི་མི་མཐུན་
པའི་ཕྱོགས་གློག་ལ་སོགས་པ་ལ་ནི་ཡོད་པ་ཡིན་ལ། ནམ་མཁའ་ལ་སོགས་ལ་
ནི་མེད་པ་ཡིན་ནོ། །དེ་བས་ན་ངེས་པར་བྱེད་པས་འདི་བསལ་ཏེ་ཞེས་
གསུངས་སོ། །དེའི་ཚིག་ཟུར་དུ་ཁོ་ན་ཞེས་པའི་ཚིག་མེད་པའི་ཕྱིས་སུ་སྨོས་
པའི་དགོས་པ་ཡོད་དེ། རྩོལ་བྱུང་དུང་སྒྲ་མི་རྟག་པར་སྒྲུབ་པའི་ལྡོག་ཁྱབ་མ་
ཡིན་ནམ་སྙམ་པའི་དོགས་པ་བསལ་བར་བྱ་བའི་ཆེད་ཡིན་པའི་ཕྱིར། དེས་
དེ་སེལ་ནུས་ཏེ། དེ་དེའི་ཕྱིས་མ་སྨོས་པར་སྔར་སྨོས་ན། མི་མཐུན་ཕྱོགས་ཁོ་
ན་ལ་མེད་པ་ཞེས་གཞན་ལྡན་རྣམ་གཅོད་དུ་གྱུར་ལ། དེ་ལྟར་ན། རྩོལ་བྱུང་
དུང་སྒྲ་མི་རྟག་པར་སྒྲུབ་པའི་ལྡོག་ཁྱབ་མ་ཡིན་པར་ཐལ། དེ་དེ་སྒྲུབ་ཀྱི་མི་
མཐུན་ཕྱོགས་ཁོ་ན་ལ་མེད་པ་མ་ཡིན་པའི་ཕྱིར་ཏེ། དེ་དེ་སྒྲུབ་ཀྱི་མཐུན་
ཕྱོགས་གློག་སོགས་ལ་ཡང་མེད་པའི་ཕྱིར་ཏེ། འཐད་ལྡན་ལས། དེ་བས་ན་
489



ངེས་པར་བྱེད་པས་བསལ་ཏེ། མེད་པའི་སྒྲའི་སྔ་རོལ་ཏུ་ངེས་པར་བཟུང་
བར་བྱས་ན་ནི་དོན་འདིར་འགྱུར་རོ། །མི་མཐུན་པའི་ཕྱོགས་ཉིད་ལ་མེད་པ་
གང་ཡིན་པ་དེ་གཏན་ཚིགས་ཡིན་ལ། དེ་ལྟར་ན་ཡང་། རྩོལ་བ་ལས་བྱུང་བ་
ཉིད་མཐུན་པའི་ཕྱོགས་ལ་མེད་དོ། །དེའི་ཕྱིར། དེ་གཏན་ཚིགས་མིན་པར་
འགྱུར་རོ། །དེའི་ཕྱིར་དེ་ལྟར་མ་བྱས་སོ་ཞེས་གསུངས་པའི་ཕྱིར། དེའི་ཚིག་
ཟུར་དུ་ངེས་པ་ཞེས་སྨོས་པའི་དགོས་པ་ཡོད་དེ། ཀུན་མཁྱེན་བསྐལ་དོན་དུ་
སོང་བའི་གང་ཟག་གི་ངོར། ངག་སྨྲ་བའི་སྐྱེས་བུ་ཕ་རོལ་ཏུ་ཀུན་མཁྱེན་མ་
ཡིན་པར་སྒྲུབ་པ་ལ། ངག་སྨྲ་བ་རྟགས་སུ་བཀོད་པ་ལྟ་བུའི་ཁྱབ་པ་ལ་ཐེ་
ཚོམ་ཟ་བའི་གཏན་ཚིགས་རྣམས་ལ་ལྡོག་ཁྱབ་གྲུབ་པ་གཅད་པར་བྱ་བའི་་་་་
ཚད་ཡིན་པའི་ཕྱིར། དེ་ལྟར་ཡང་འཐད་ལྡན་ལས། ངེས་པ་སྨོས་པས་ནི། མི་
མཐུན་ཕྱོགས་ལས་ལྡོག་པ་ལ་ཐེ་ཚོམ་ཟ་བ་བསལ་ཏེ། ཞེས་གསུངས་སོ། །
གོང་གི་དོན་བསྡུ་ན་ཕྱོགས་ཆོས་ཀྱི་མཚན་ཉིད་དེས། རྗེས་སུ་དཔག་བྱ་
ལ་ཡོད་པ་དང་། དེ་ལ་ཡོད་པ་ཁོ་ན་དང་། དེ་ལ་ཡོད་པར་ངེས་པ་དང་། དེ་
ལ་ཡོད་པ་ཁོ་ནར་ངེས་པ་བཞི་ལས་རྩོད་གཞི་ལ་གཏན་མེད་པ་དང་། དེ་ལ་
ཡོད་ཀྱང་ཁྱབ་བྱེད་དུ་མེད་པའི་དོན་སྐྱོན་གཉིས་དང་། དོན་སྐྱོན་ལྟར་
དོགས་པའི་ཐེ་ཚོམ་ཅན་གཉིས་དང་བཞིའི་སྐྱོན་སེལ་བ་དང་། རྗེས་ཁྱབ་ཀྱི་
མཚན་ཉིད་དེས་གང་སེལ་ཚུལ་ནི། མདོའི་དར་ཊིཀ་ལས་བཤད་པ་ལྟར་
མཐུན་ཕྱོགས་ལ་ཡོད་པ་དང་། དེ་ཁོ་ན་ལ་ཡོད་པ་དང་། དེ་ཁོ་ན་ལ་ཡོད་པ་
ཉིད་དང་དེ་ལྟར་ངེས་པ་བཞི་ལས། དེ་ལ་མེད་པ་དང་མི་མཐུན་ཕྱོགས་ལ་
490



ཡང་ཡོད་པའི་དོན་སྐྱོན་ཞུགས་པ་དང་བློ་སྐྱོན་ཞུགས་པ་བཞི་སེལ་ལོ། །ལྡོག་
ཁྱབ་ཀྱི་མཚན་ཉིད་དེས། མི་མཐུན་ཕྱོགས་ལ་མེད་ཙམ་དང་། དེ་ལ་མེད་པ་
ཁོ་ན་དང་། དེ་ལ་མེད་པར་ངེས་པ་དང་། དེ་ལ་མེད་པ་ཁོ་ནར་ངེས་པ་བཞི་
ལས་བསལ་བྱའི་བཟློག་ཟླའི་དོན་སྐྱོན་གཉིས་དང་། དེ་ལྟར་དོགས་པའི་ཐེ་
ཚོམ་གཉིས་དང་བཞི་སེལ་བ་ཡིན་ནོ། དེས་ན། དེ་སྒྲུབ་ཀྱི་ཕྱོགས་ཆོས་ཡིན་
ན། དེ་སྒྲུབ་ཀྱི་མ་གྲུབ་པའི་གཏན་ཚིགས་གང་ཡང་མ་ཡིན་པས་ཁྱབ་ཀྱང་།
དེ་སྒྲུབ་ཀྱི་མ་ངེས་པའི་གཏན་ཚིགས་དང་དེ་སྒྲུབ་ཀྱི་འགལ་བའི་གཏན་་་་་་
ཚིགས་མ་ཡིན་པས་མ་ཁྱབ་སྟེ། དེ་སྒྲུབ་ཀྱི་མ་ངེས་པའི་གཏན་ཚིགས་དང་
འགལ་བའི་གཏན་ཚིགས་གང་རུང་ཡིན་ན་དེ་སྒྲུབ་ཀྱི་རྗེས་ཁྱབ་དང་ལྡོག་་་་
ཁྱབ་གང་རུང་མ་ཡིན་པས་ཁྱབ་ཀྱང་། དེ་སྒྲུབ་ཀྱི་ཕྱོགས་ཆོས་ཡིན་པའི་ཕྱིར།
དེ་སྒྲུབ་ཀྱི་ཕྱོགས་ཆོས་ཡིན་ན་དེ་སྒྲུབ་ཀྱི་རྟགས་ཡང་དག་ཡིན་པས་མ་ཁྱབ།
དེ་སྒྲུབ་ཀྱི་རྟགས་ཡང་དག་མ་ཡིན་པས་ཀྱང་མ་ཁྱབ་པའི་ཕྱིར།
ས་བཅད་གསུམ་པ། རྟགས་ཡང་དག་གི་
དབྱེ་བ་བཤད་པ།
རྟགས་ཡང་དག་གི་དབྱེ་བ་ལ་དབྱེ་སྒོ་དུ་མ་ཡོད་དེ། ངོ་བོའི་སྒོ་ནས་
དབྱེ་བ། བསྒྲུབ་བྱའི་ཆོས་ཀྱི་སྒོ་ནས་དབྱེ་བ། སྒྲུབ་ཚུལ་གྱི་སྒོ་ནས་དབྱེ་བ།
བསྒྲུབ་བྱའི་སྒོ་ནས་དབྱེ་བ། མཐུན་ཕྱོགས་ཀྱི་འཇུག་ཚུལ་གྱི་སྒོ་ནས་དབྱེ་བ།
491



རྒོལ་བའི་སྒོ་ནས་དབྱེ་བ་དང་དྲུག་ཡོད་དེ། ཐོག་མར་ངོ་བོའི་སྒོ་ནས་ཏེ་
བསྒྲུབ་བྱའི་ཆོས་ཀྱི་ངོ་བོ་དང་འབྲེལ་བ་ཅི་རིགས་ཀྱི་དབྱེ་ན་གསུམ་ཡོད་སྟེ།
འབྲས་བུའི་རྟགས་ཡང་དག རང་བཞིན་གྱི་རྟགས་ཡང་དག མ་དམིགས་
པའི་རྟགས་ཡང་དག་དང་གསུམ་ཡོད་པའི་ཕྱིར། རྣམ་འགྲེལ་ལས། དེ་ནི་
རྣམ་གསུམ་ཉིད། ཅེས་པའི་རང་འགྲེལ་དུ། དེ་དག་ནི་འབྲས་བུ་དང་རང་
བཞིན་དང་། མ་དམིགས་པའི་མཚན་ཉིད་ཀྱི་གཏན་ཚིགས་གསུམ་ཡིན་ཏེ།
ཞེས་གསུངས་པ་ལྟར། རྟགས་ཡང་དག་གི་དབྱེ་བ་སྣ་དྲུག་ལས་གཙོ་བོ་ངོ་
བོའི་སྒོ་ནས་དབྱེ་བ་སྟེ། འབྲས་རང་མ་དམིགས་པའི་རྟགས་ཡང་དག་
གསུམ་དུ་དབྱེ་བ་བསྟན་པ་ཡིན་ནོ། །
དང་པོ། འབྲས་བུའི་རྟགས་ཡང་དག་བཤད་པ།
ཁྱོད་དེ་སྒྲུབ་ཀྱི་སྒྲུབ་རྟགས་ཡང་དག་ཡིན་པ་གང་ཞིག ཁྱོད་ཀྱི་རྟགས་
ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། ཁྱོད་ཀྱི་རྒྱུ་
ཡང་ཡིན་པའི་གཞི་མཐུན་པ་སྲིད་པར་དམིགས་པ་དེ་ཁྱོད་དེ་སྒྲུབ་ཀྱི་འབྲས་
རྟགས་ཡང་དག་གི་མཚན་ཉིད། རྩོད་པའི་ཚེ་ན། འབྲས་བུའི་ཚུལ་གསུམ་
ཡིན་པ་འབྲས་རྟགས་ཡང་དག་གི་མཚན་ཉིད། དུ་ལྡན་ལ་ལ་མེ་ཡོད་པར་
སྒྲུབ་པའི་འབྲས་བུའི་ཚུལ་གསུམ་ཡིན་པ། དུ་ལྡན་ལ་ལ་མེ་ཡོད་པར་སྒྲུབ་
པའི་འབྲས་རྟགས་ཡང་དག་ཡིན་པའི་མཚན་ཉིད། མཚན་གཞི་དུ་བ་ལྟ་བུ།
འབྲས་རྟགས་ཡང་དག་ལ་དབྱེ་ན། རྒྱུ་དངོས་སྒྲུབ་ཀྱི་འབྲས་རྟགས་
492



ཡང་དག་དང་། རྒྱུ་སྔོན་སོང་སྒྲུབ་ཀྱི་འབྲས་རྟགས་ཡང་དག་དང་། རྒྱུ་སྤྱི་
འམ་རང་ལྡོག་སྒྲུབ་ཀྱི་འབྲས་རྟགས་ཡང་དག་དང་། རྒྱུ་ཁྱད་པར་སྒྲུབ་ཀྱི་
འབྲས་རྟགས་ཡང་དག་དང་། རྒྱུ་ཆོས་རྗེས་དཔོག་གི་འབྲས་རྟགས་ཡང་
དག་དང་ལྔ་ཡོད་དོ། །
（1)རྒྱུ་དངོས་སྒྲུབ་ཀྱི་འབྲས་རྟགས་ཡང་དག་ནི། དཔེར་ན། དུ་ལྡན་
གྱི་ལ་ལ་ཆོས་ཅན། མེ་ཡོད་དེ། དུ་བ་ཡོད་པའི་ཕྱིར་ཞེས་བཀོད་པའི་ཚེ་ན་
དུ་བ་ལྟ་བུ།
(2)རྒྱུ་སྔོན་སོང་སྒྲུབ་ཀྱི་འབྲས་བུ་ཡང་དག་ནི། དཔེར་ན། བར་སྣང་
གི་དུ་བ་སྔོ་ལོང་བོ་ཆོས་ཅན། རང་གི་རྒྱུར་གྱུར་པའི་མེ་སྔ་མ་སྔོན་དུ་སོང་སྟེ།
དུ་བ་ཡིན་པའི་ཕྱིར་ཞེས་བཀོད་པའི་ཚེ་ན་དུ་བ་ལྟ་བུ། །
（3)རྒྱུ་སྤྱིའམ་རང་ལྡོག་སྒྲུབ་ཀྱི་འབྲས་རྟགས་ཡང་དག་ནི། དཔེར་ན།
ཉེར་ལེན་གྱི་ཕུང་པོ་ཆོས་ཅན། རང་རྒྱུ་དང་བཅས་པ་ཡིན་ཏེ། རེས་འགའ་
བའི་དངོས་པོ་ཡིན་པའི་ཕྱིར་ཞེས་བཀོད་པའི་ཚེ་ན་རེས་འགའ་བའི་དངོས་
པོ་ལྟ་བུ་ཡིན་ཏེ། འབྲས་རྟགས་དེ་རྒྱུ་སྤྱི་ཙམ་མམ་རྒྱུ་རང་ལྡོག་སྒྲུབ་པ་ཡིན་
ཏེ། རྣམ་འགྲེལ་ལས། རེས་འགའ་བ་ཉིད་ཡིན་པས་ན། །སྡུག་བསྔལ་ཉིད་རྒྱུ་
བཅས་ཉིད་གྲུབ། །ཅེས་གསུངས་པའི་ཕྱིར། །
（4)རྒྱུ་ཁྱད་པར་སྒྲུབ་ཀྱི་འབྲས་རྟགས་ཡང་དག་ནི། དཔེར་ན།
གཟུགས་འཛིན་དབང་ཤེས་ཆོས་ཅན། རང་གི་ཐུན་མོང་མ་ཡིན་པའི་བདག་
རྐྱེན་དང་བཅས་པ་ཡིན་ཏེ། ཤེས་པ་ཡིན་པའི་ཕྱིར་ཞེས་བཀོད་པའི་ཚེ་ན་
493



ཤེས་པ་ལྟ་བུ་ཡིན་ཏེ། རྣམ་འགྲེལ་ལས། དེ་ཕྱིར་མིག་དང་གཟུགས་དག་
ལ། །བརྟེན་ནས་མིག་བློ་སྐྱེ་བར་འགྱུར། །ཞེས་གསུངས་པའི་ཕྱིར། །
(5)རྒྱུ་ཆོས་རྗེས་དཔོག་གི་འབྲས་རྟགས་ཡང་དག་ནི། དཔེར་ན། ཁ་
ནང་བུ་རམ་གོང་བུ་ཆོས་ཅན། རང་གི་རྒྱུར་གྱུར་པའི་བུར་རོ་སྔ་མས་བུར་
གཟུགས་ད་ལྟ་བ་སྐྱེད་པའི་ནུས་པ་ཡོད་དེ། བུར་རོ་ད་ལྟ་བ་ཡོད་པའི་ཕྱིར་
ཞེས་བཀོད་པའི་ཚེ་ན་བུར་རོ་ད་ལྟ་བ་ལྟ་བུ་ཡིན་ཏེ། དེའི་ཚེ་ན་དེས་ཁ་ནང་
བུ་རམ་གོང་བུའི་སྟེང་དུ་རང་གི་རྒྱུར་གྱུར་པའི་བུར་རོ་སྔ་མ་དེའི་ཁྱད་ཆོས།
བུར་རོ་སྔ་མས་བུར་གཟུགས་ད་ལྟ་བ་སྐྱེད་པའི་ནུས་པ་དེ་དཔོག་པར་བྱེད་
པའི་ཕྱིར་ཏེ། རྣམ་འགྲེལ་ལས། གཟུགས་ལ་སོགས་པ་རོས་རྟོགས་པ། །རྒྱུ་
ཆོས་རྗེས་སུ་དཔོག་པ་སྟེ། །ཞེས་གསུངས་པའི་ཕྱིར་རོ། །
གོང་དུ་བཤད་པའི་འབྲས་རྟགས་ཡང་དག་གི་དབྱེ་བ་དེ་དག་ནི། ཤེས་
འདོད་དང་དཔོག་འདོད་ཀྱི་དབང་གིས་འབྲས་རྟགས་ཀྱི་འགོད་ཚུལ་ཙམ་་་
བཤད་པ་ཡིན་གྱི། དོན་གྱི་ངོ་བོའི་སྒོ་ནས་དབྱེ་བ་ནི་མ་ཡིན་ཏེ། སྡེ་བདུན་
རྒྱན་ལས། འདི་དག་ཀྱང་ཕྱི་རྒོལ་གྱི་ཤེས་འདོད་དང་སྔ་རྒོལ་གྱི་དཔོག་
འདོད་ཀྱི་དབང་གིས་རྟགས་ཀྱི་འགོད་ཚུལ་ཇི་ལྟར་འབྱུང་བ་དང་མཐུན་་་་་་
པར་ཐ་སྙད་བྱེད་པ་ཙམ་ཡིན་གྱི། ཤེས་འདོད་དང་དཔོག་འདོད་ཀྱི་དབང་
གིས་རྟགས་ཀྱི་འགོད་ཚུལ་མཐའ་ཡས་པའི་ཕྱིར་ཞེས་དང་། ཇི་ལྟར་བཤད་
པའི་འབྲས་རྟགས་ཀྱི་དབྱེ་བ་དེ་དག་ཐ་སྙད་པ་མ་གཏོགས་དོན་ཐ་དད་པ་
ནི་མ་ཡིན་ཏེ། ལ་མེ་ཡོད་དུ་སྒྲུབ་པ་ལྟ་བུའང་རྒྱུའི་ཁྱད་པར་སྒྲུབ་པའི་
494



བ་མ
འབྲས་རྟགས་སུ་ཁས་ལེན་དགོས་པའོ་ཞེས་གསུངས་པའི་ཕྱིར།
ཡང་འབྲས་རྟགས་ཡང་དག་ལ་དབྱེ་ན། མཐུན་ཕྱོགས་ལ་ཁྱབ་བྱེད་དུ་
འཇུག་པའི་འབྲས་རྟགས་ཡང་དག་དང་མཐུན་ཕྱོགས་ལ་རྣམ་གཉིས་སུ་་་་་
འཇུག་པའི་འབྲས་རྟགས་ཡང་དག་གཉིས། མཚན་གཞི་རིམ་པ་ལྟར། དུ་བ་
དེ། དུ་ལྡན་ལ་ལ་དུ་བའི་དངོས་རྒྱུ་ཡོད་པར་སྒྲུབ་པའི་མཐུན་ཕྱོགས་ལ་ཁྱབ་
བྱེད་དུ་འཇུག་པའི་འབྲས་རྟགས་ཡང་དག་དང་། དུ་བ་དེ་དུ་ལྡན་ལ་ལ་མེ་
ཡོད་པར་སྒྲུབ་པའི་མཐུན་ཕྱོགས་ལ་རྣམ་གཉིས་སུ་འཇུག་པའི་འབྲས་་་་་་་་
རྟགས་ཡང་དག་ཡིན། དང་པོ་དེ་ཡིན་ཏེ། དུ་བ་དེ་སྒྲུབ་ཀྱི་འབྲས་རྟགས་
ཡང་དག་གང་ཞིག དུ་བའི་དངོས་རྒྱུ་ཡོད་ན། དུ་བ་ཡོད་པས་ཁྱབ་པའི་
ཕྱིར། གཉིས་པ་དེ་ཡིན་ཏེ། དུ་བ་དེ་སྒྲུབ་ཀྱི་འབྲས་རྟགས་ཡང་དག་གང་
ཞིག མེ་ཡོད་ན་དུ་བ་ཡོད་པས་མ་ཁྱབ་པའི་ཕྱིར། །
རྟགས་ཆོས་དོན་གསུམ་ངོས་གཟུང་བ་ལ། དུ་ལྡན་ལ་དེ་དུ་ལྡན་གྱི་ལ་
ལ་མེ་ཡོད་པར་སྒྲུབ་པའི་ཤེས་འདོད་ཆོས་ཅན་དང་། དུ་བ་དེ་དེ་སྒྲུབ་ཀྱི་
རྟགས་ཡང་དག་དང༌། དེ་སྒྲུབ་ཀྱི་བཀོད་ཚོད་ཀྱི་རྟགས་དང་། དུ་པའི་
རྟགས་ཀྱིས་དེ་སྒྲུབ་ཀྱི་རྟགས་ཡང་དག་རྣམས་ཡིན། དུ་བ་མ་ཡིན་པ་ལས་
ལོག་པ། དུ་བ་ཡོད་པ། དུ་ལྡན་ལའི་དུ་བ་རྣམས། དུ་བའི་རྟགས་ཀྱིས་དུ་
ལྡན་ལ་ལ་མེ་ཡོད་པར་སྒྲུབ་པའི་རྟགས་ཡང་དག་མ་ཡིན་ཏེ། དེ་དག་དུ་བ་
དང་ཐ་དད་ཡིན་པའི་ཕྱིར། དུ་བ་ཡོད་པ་དེ། དེ་སྒྲུབ་ཀྱི་རྟགས་ཡང་དག་
དང་བཀོད་ཚོད་ཀྱི་རྟགས་ཡིན། དེ་སྒྲུབ་ཀྱི་སོང་ཚོད་ཀྱི་རྟགས་དང་དུ་བའི་
9



རྟགས་ཀྱིས་དེ་སྒྲུབ་ཀྱི་རྟགས་ཡང་དག་མ་ཡིན། མེ་དེ་དུ་བའི་རྟགས་ཀྱིས་དེ་
སྒྲུབ་ཀྱི་བསྒྲུབ་བྱའི་ཆོས་དང་། བཀོད་ཚོད་དང་སོང་ཚོད་ཀྱི་བསྒྲུབ་བྱའི་
ཆོས་ཡིན། མེ་ཡོད་པ་དེ་དེ་སྒྲུབ་ཀྱི་བསྒྲུབ་བྱའི་ཆོས་དང༌། བཀོད་ཚོད་ཀྱི་
བསྒྲུབ་བྱའི་ཆོས་དང་། དུ་བའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་ཡིན་
ཀྱང༌། དེ་སྒྲུབ་ཀྱི་སོང་ཚོད་ཀྱི་དེ་མ་ཡིན་ནོ། །མེ་ཚད་མས་དམིགས་པ་དང་།
ཚ་ཞིང་སྲེག་པ་གཉིས་པོ། དེ་རེ་རེ་ནས་དུ་ལྡན་ལ་ལ་མེ་ཡོད་པར་སྒྲུབ་པའི་
དངོས་ཀྱི་བསྒྲུབ་བྱའི་ཆོས་སུ་གཟུང་བྱ་མ་ཡིན་ཏེ། དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར། དེ་གཉིས་རེ་རེ་ནས་དུ་བའི་རྟགས་ཀྱིས་དེ་སྒྲུབ་ཀྱི་
དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ཏེ། དེའི་རྟགས་ཀྱིས་དེ་སྒྲུབ་ཀྱི་
དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། མཚན་ཉིད་ཀྱང་ཡིན་
པའི་གཞི་མཐུན་པ་ཡོད་པའི་ཕྱིར། །
གཉིས་པ། རང་བཞིན་གྱི་རྟགས་ཡང་དག་བཤད་པ།
ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་
ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ན། ཁྱོད་དང་བདག་ཉིད་
གཅིག་ཡིན་དགོས་པའི་ཆ་ནས་བཞག་པ་དེ་ཁྱོད་དེ་སྒྲུབ་ཀྱི་རང་བཞིན་གྱི་་་
རྟགས་ཡང་དག་གི་མཚན་ཉིད། ཡང་ན། རང་བཞིན་གྱི་ཚུལ་གསུམ་ཡིན་པ།
རང་བཞིན་གྱི་རྟགས་ཡང་དག་གི་མཚན་ཉིད། བྱས་པའི་རྟགས་ཀྱི་སྒྲ་མི་
རྟག་པར་སྒྲུབ་པའི་རང་བཞིན་གྱི་ཚུལ་གསུམ་ཡིན་པ། བྱས་རྟགས་ཀྱིས་སྒྲ་
496



མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་གི་མཚན་ཉིད།
མཚན་གཞི་ནི་བྱས་པ་ལྟ་བུ།
རང་བཞིན་གྱི་རྟགས་ཡང་དག་ལ་དབྱེ་ན། ཁྱད་པར་ལྟོས་པ་བའི་རང་
བཞིན་གྱི་རྟགས་ཡང་དག་དང་། ཁྱད་པར་དག་པ་བའི་རང་བཞིན་གྱི་
རྟགས་ཡང་དག་གཉིས་ཡོད།
(གཅིག） ཁྱད་པར་ལྟོས་པ་བའི་རང་བཞིན་གྱི་རྟགས་ཡང་དག་ནི་དེ་
སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག རང་བརྗོད་པའི་སྒྲས་
རང་གི་བྱེད་པ་པོ་འཕེན་པའི་ཆ་ནས་བཞག་པ་དེ། ཁྱད་པར་ལྟོས་པ་བའི་
རང་བཞིན་གྱི་རྟགས་ཡང་དག་གི་མཚན་ཉིད། དེ་ལ་དབྱེ་ན་གཉིས་ཡོད་དེ།
རང་གི་བྱེད་པ་པོ་དངོས་སུ་འཕངས་པ་དང་། རང་གི་བྱེད་པ་པོ་ཤུགས་ལ་
འཕངས་པ་གཉིས། མཚན་གཞི་རིམ་པ་ལྟར། དུང་སྒྲ་མི་རྟག་པར་སྒྲུབ་པ་
ལ། རྩོལ་བྱུང་རྟགས་སུ་བཀོད་པ་ལྟ་བུ་དང་པོ་དང་། དུང་སྒྲ་མི་རྟག་པར་
སྒྲུབ་པ་ལ་བྱས་པ་རྟགས་སུ་བཀོད་པ་ལྟ་བུ་གཉིས་པ་ཡིན་ནོ། །
(གཉིས） ཁྱད་པར་དག་པ་བའི་རང་བཞིན་གྱི་རྟགས་ཡང་དག་ནི། དེ་
སྒྲུབ་ཀྱི་རང་བཞིན་གྱི་རྟགས་ཡང་དག་གང་ཞིག རང་བརྗོད་པའི་སྒྲས་
རང་གི་བྱེད་པ་པོ་མི་འཕེན་པའི་ཆ་ནས་བཞག་པ་དེ་ཁྱད་པར་དག་པ་བའི་
རང་བཞིན་གྱི་རྟགས་ཡང་དག་གི་མཚན་ཉིད། མཚན་གཞི་ནི། སྒྲ་མི་རྟག་
པར་སྒྲུབ་པ་ལ་དངོས་པོ་རྟགས་སུ་བཀོད་པ་ལྟ་བུའོ། །
ཡང་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་ཡང་དག་ལ་དབྱེ་
497



ན། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དེ་སྒྲུབ་ཀྱི་རང་
བཞིན་གྱི་ཡང་དག་དང་། དེ་སྒྲུབ་ཀྱི་མཐུན་ཕྱོགས་ལ་རྣམ་པ་གཉིས་སུ་
འཇུག་པའི་དེ་སྒྲུབ་ཀྱི་རང་བཞིན་གྱི་རྟགས་ཡང་དག་གཉིས། མཚན་གཞི་
རིམ་པ་ལྟར། བྱས་པ་དང་པོ་དང་། བྱས་པའི་བྱེ་བྲག་གཉིས་པ་ཡིན། བྱས་
པ་ཆོས་ཅན། སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་
པའི་རང་བཞིན་གྱི་རྟགས་ཡང་དག་ཡིན་ཏེ། དེ་སྒྲུབ་ཀྱི་རང་བཞིན་གྱི་
རྟགས་ཡང་དག་གང་ཞིག མི་རྟག་པ་ཡིན་ན་ཁྱོད་ཡིན་པས་ཁྱབ་པའི་ཕྱིར།
བྱས་པའི་བྱེ་བྲག་ཆོས་ཅན། སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་རྣམ་
གཉིས་སུ་འཇུག་པའི་རང་བཞིན་གྱི་རྟགས་ཡང་དག་ཡིན་ཏེ། ཁྱོད་དེ་སྒྲུབ་
ཀྱི་རང་བཞིན་གྱི་རྟགས་ཡང་དག་གང་ཞིག མི་རྟག་པ་ཡིན་ན། ཁྱོད་ཡིན་
པས་མ་ཁྱབ་པའི་ཕྱིར། དེ་ལ་ཁོ་ན་རེ། བྱས་པའི་བྱེ་བྲག་ཆོས་ཅན། མི་རྟག་
པ་ཡིན་པར་ཐལ། སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན་པའི་ཕྱིར་
ཟེར་ན་མ་ཁྱབ། འདོད་མི་ནུས་ཏེ། རྟག་པ་ཡིན་པའི་ཕྱིར།
རྟགས་ཆོས་དོན་གསུམ་ངོས་གཟུང་བ་ལ། བྱས་པ་བྱས་པའི་རྟགས་
ཀྱིས་སྒྲ་མི་རྟག་པར་སྒྲུབ་པའི་རྟགས་ཡང་དག་ཡིན། བྱས་པ་མ་ཡིན་པ་ལས་
ལོག་པ། སྐྱེས་པ། སྒྲ་བྱས་པ་རྣམས་རེ་རེ་ནས་བྱས་རྟགས་ཀྱིས་དེ་སྒྲུབ་ཀྱི་
རྟགས་མ་ཡིན་ཏེ། བྱས་པའི་ལྡོག་པ་མ་ཡིན་པའི་ཕྱིར། མི་རྟག་པ་དེ་བྱས་
པའི་རྟགས་ཀྱིས་སྒྲ་མི་རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་སུ་་་་་
གཟུང་བྱ་དང་། སྒྲ་མི་རྟག་པར་སྒྲུབ་པའི་བསྒྲུབ་བྱའི་ཆོས་སུ་གཟུང་བྱ་
498



གཉིས་ཀ་ཡིན། སྐད་ཅིག་མ་བྱས་པའི་རྟགས་ཀྱིས་སྒྲ་མི་རྟག་པར་སྒྲུབ་པའི་
དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡིན་ཏེ། བྱས་པའི་རྟགས་ཀྱིས་སྒྲ་མི་
རྟག་པར་སྒྲུབ་པའི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན་མཚན་
ཉིད་ཀྱང་ཡིན་པའི་གཞི་མཐུན་པ་ཡོད་པའི་ཕྱིར། མ་གྲུབ་ན། བྱས་པ་ཆོས་
ཅན། ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་
ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་པ་ཡོད་པར་ཐལ། ཁྱོད་སྒྲ་
མི་རྟག་པའི་དོན་སྒྲུབ་ཀྱི་རྟགས་ཡང་དག་ཡིན་པའི་ཕྱིར་ཏེ། ཁྱོད་སྒྲ་སྐད་
ཅིག་མར་སྒྲུབ་པའི་རྟགས་ཡང་དག་གང་ཞིག སྐད་ཅིག་མ་མི་རྟག་པའི་
དོག་ལྡོག་ཡིན་པའི་ཕྱིར། སྐད་ཅིག་མ་སྒྲ་མི་རྟག་པར་སྒྲུབ་པའི་དངོས་ཀྱི་
བསྒྲུབ་བྱའི་ཆོས་སུ་གཟུང་བྱ་མ་ཡིན་ཏེ། སྐད་ཅིག་མ་སྒྲ་མི་རྟག་པར་སྒྲུབ་
པའི་རྟགས་ཡང་དག་ཡིན་པའི་ཕྱིར།
གསུམ་པ། མ་དམིགས་པའི་རྟགས་ཡང་དག་བཤད་པ།
ཁྱོད་དེ་སྒྲུབ་ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་
ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། དགག་པ་ཡང་ཡིན་
པའི་གཞི་མཐུན་པ་སྲིད་པ་དེ། ཁྱོད་དེ་སྒྲུབ་ཀྱི་མ་དམིགས་པའི་རྟགས་ཡང་
དག་གི་མཚན་ཉིད། དེ་ཡང་མ་དམིགས་པའི་རྟགས་ཡང་དག་རྣམས་ཀྱིས་
ནི། དགག་གཞིའི་སྟེང་དུ་དགག་བྱའི་ཆོས་དམིགས་བྱེད་ཀྱི་ཚད་མ་བཀག་
པའི་སྒོ་ནས་དགག་བྱ་འགོག་པ་ཞིག་ཡིན་ཏེ། རྣམ་འགྲེལ་ལས། དགག་པ་
499



ཉིད་ནི་ཐམས་ཅད་དུ། །མི་དམིགས་པ་ལས་གྲུབ་པ་ཡིན། །ཞེས་གསུངས་
པའི་ཕྱིར།
མ་དམིགས་པའི་རྟགས་ཡང་དག་ལ་དབྱེ་ན། མི་སྣང་བ་མ་དམིགས་
པའི་རྟགས་ཡང་དག་དང་། སྣང་རུང་མ་དམིགས་པའི་རྟགས་ཡང་དག་
གཉིས་ཡོད་དེ། མདོ་ལས། ངའམ་ང་དང་འདྲ་བའི་གང་ཟག་གིས་གང་ཟག་
གི་ཚོད་བཟུང་གི གང་ཟག་གིས་གང་ཟག་གི་ཚོད་གཟུང་བར་མི་བྱ་སྟེ། དེ་
ལྟར་ན་ཉམས་པར་འགྱུར་ཏ་རེ་ཞེས་གསུངས་པའི་ཕྱིར། དེ་ཡང་ངའམ་ང་
དང་འདྲ་བའི་གང་ཟག་གིས་གང་ཟག་ཚོད་བཟུང་གི་ཞེས་པས་སྣང་རུང་མ་
དམིགས་པའི་རྟགས་ཡང་དག་བསྟན་པ་དང་། གང་ཟག་གིས་གང་ཟག་གི་
ཚོད་གཟུང་བར་མི་བྱ་སྟེ་ཞེས་པས་མི་སྣང་བ་མ་དམིགས་པའི་རྟགས་ཡང་་་་
དག་བསྟན་པ་ཡིན་ནོ། །
(དང་པོ）མི་སྣང་བ་མ་དམིགས་པའི་རྟགས་ཡང་དག་བཤད་པ།
དེ་སྒྲུབ་ཀྱི་མི་སྣང་བའི་ཚུལ་གསུམ་ཡིན་པ། དེ་སྒྲུབ་ཀྱི་མི་སྣང་བ་མ་
དམིགས་པའི་རྟགས་ཡང་དག་གི་མཚན་ཉིད། ཡང་ན་དེ་སྒྲུབ་ཀྱི་མ་
དམིགས་པའི་རྟགས་ཡང་དག་ཀྱང་ཡིན། དེ་སྒྲུབ་པ་ལ་ཕྱོགས་ཆོས་ཅན་དུ་
སོང་བའི་གང་ཟག་ལ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་་་་་་
བསྐལ་དོན་ཡང་ཡིན་པའི་གཞི་མཐུན་པ་དེ། དེ་སྒྲུབ་ཀྱི་མི་སྣང་བ་མ་
དམིགས་པའི་རྟགས་ཡང་དག་གི་མཚན་ཉིད། མཚན་ཉིད་ཀྱི་སྒྲ་བཤད་ནི།
དེ་སྒྲུབ་ཀྱི་སྐབས་ཀྱི་དགག་གཞི་སྣང་རུང་ཡིན་ཞིང་། དེ་སྒྲུབ་ཀྱི་ཕྱི་རྒོལ་ལ་
500



རྟགས་སྦྱོར་དེའི་དགག་བྱའི་ཆོས་སུ་བཏགས་པའི་དོན་བསྐལ་དོན་དུ་སོང་
ནས་ཇི་ལྟ་བ་བཞིན་སྣང་དུ་མི་རུང་བས་ན་མི་སྣང་བ་མ་དམིགས་པའི་་་་་་
རྟགས་ཡང་དག་ཅེས་པའོ། །མི་སྣང་བ་མ་དམིགས་པའི་རྟགས་ཡང་དག་
བསྟན་པའི་དགོས་པ་ཡོད་དེ། རྒྱུ་མཚན་ཡང་དག་མེད་བཞིན་དུ་ཕ་རོལ་པོ་
ལ་སྒྲོ་འདོགས་པ་དང་སྐུར་བ་འདེབས་པ་སོགས་བྱར་མི་རུང་ཞེས་ཤེས་པར་
བྱ་བའི་ཆེད་ཡིན་པའི་ཕྱིར། མདོ་ལས། གང་ཟག་གིས་གང་ཟག་གི་ཚོད་
གཟུང་བར་མི་བྱ་སྟེ། ཉམས་པར་འགྱུར་ཏ་རེ་ཞེས་གསུངས་ཏེ། རང་ལ་མི་
སྣང་བ་ཙམ་གྱིས་གཞན་ལ་ཡོན་ཏན་དེ་ལྟ་བུ་མེད་ཅེས་འཆད་པར་མི་་་་་་
རིགས་པར་བསྟན། མདོ་ཚིག་དེའི་འགྲེལ་བ་ལ་རྟ་ནག་པས། དེ་མི་སྣང་བ་
མ་དམིགས་པའི་རྟགས་ཡང་དག་བསྟན་པ་ཡིན་ཏེ། དེ་སྟོན་པ་སངས་རྒྱས་
ཀྱི་ཡོན་ཏན་མཐའ་དག་ཚད་མས་མ་ངེས་པའི་སྐྱེས་བུ་དེ། ཚུར་མཐོང་ལྷས་
སྦྱིན་རང་ཉིད་ཀྱིས་སྟོན་པ་སངས་རྒྱས་ལ་ཡོན་ཏན་འདི་ཙམ་ལས་མེད་ཅེས་
དམ་བཅའ་མི་རིགས་པར་སྒྲུབ་པའི་རྟགས་ཡང་དག་ཏུ་བསྟན་ཅེས་་་་་་་་་
གསུངས་པའི་ཕྱིར། གཞན་ཡང་རྣམ་འགྲེལ་ལས། ཚད་མ་རྣམས་ནི་མི་
འཇུག་པ། །མེད་ལ་མི་འཇུག་འབྲས་བུ་ཅན། །ཞེས་གསུངས་ཏེ། ཚད་མའི་
ཡུལ་དུ་མེད་པའི་བསྐལ་དོན་དུ་སོང་བའི་ཆོས་རྣམས་ལ་ཡོད་མེད་ཀྱི་མཐའ་
གཅོད་མི་རིགས་པར་བསྟན་པའི་ཕྱིར་རོ། །
མི་སྣང་བ་མ་དམིགས་པའི་རྟགས་ཡང་དག་ལ་དབྱེ་ན། མི་སྣང་བའི་
འབྲེལ་ཟླ་མ་དམིགས་པའི་རྟགས་ཡང་དག་དང་མི་སྣང་བའི་འགལ་ཟླ་་་་་་
501



དམིགས་པའི་རྟགས་ཡང་དག་གཉིས་ཡོད།
(གཅིག) མི་སྣང་བའི་འབྲེལ་ཟླ་མ་དམིགས་པའི་རྟགས་ཡང་དག་ནི།དེ་
སྒྲུབ་ཀྱི་མ་དམིགས་པའི་རྟགས་ཡང་དག་ཀྱང་ཡིན། མེད་དགག་ཀྱང་ཡིན་
པའི་གཞི་མཐུན་དུ་དམིགས་པ། དེ་སྒྲུབ་ཀྱི་འབྲེལ་ཟླ་མ་དམིགས་པའི་
རྟགས་ཡང་དག་གི་མཚན་ཉིད། དེ་ལ་དབྱེ་ན། མི་སྣང་བའི་འབྲེལ་ཟླ་རྒྱུ་མ་
དམིགས་པའི་རྟགས་ཡང་དག་དང་། དེའི་འབྲེལ་ཟླ་ཁྱབ་བྱེད་མ་དམིགས་
པའི་རྟགས་ཡང་དག་དང་། དེའི་འབྲེལ་ཟླ་རང་བཞིན་མ་དམིགས་པའི་
རྟགས་ཡང་དག་དང་གསུམ། མཚན་གཞི་རིམ་པ་ལྟར། མདུན་གྱི་གཞི་
འདིར་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་
ངེས་པའི་དཔྱད་ཤེས་དོན་མཐུན་མེད་དེ། ཤ་ཟ་བསྐལ་དོན་དུ་སོང་བའི་
གང་ཟག་གི་རྒྱུད་ལ་ཤ་ཟ་དམིགས་བྱེད་ཀྱི་ཚད་མ་མེད་པའི་ཕྱིར་ཞེས་་་་་་་
བཀོད་པའི་ཚེ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་
དམིགས་བྱེད་ཀྱི་ཚད་མ་མེད་པ་དེ། མདུན་གྱི་གཞི་འདིར། དེ་འདྲའི་གང་
ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་མེད་པར་སྒྲུབ་པའི་
མི་སྣང་བའི་འབྲེལ་ཟླ་རྒྱུ་མ་དམིགས་པའི་རྟགས་ཡང་དག་ཡིན་པ་དང༌། །
མདུན་གྱི་གཞི་འདིར་ཆོས་ཅན། ཤ་ཟོ་བསྐལ་དོན་དུ་སོང་བའི་གང་ཟག་གི་
རྒྱུད་ལ་ཤ་ཟ་ཡོད་ངེས་ཀྱི་དཔྱད་ཤེས་དོན་མཐུན་མེད་དེ། དེ་འདྲའི་གང་
ཟག་གི་རྒྱུད་ལ་ཤ་ཟ་ཡོད་ངེས་ཀྱི་བློ་དོན་མཐུན་མེད་པའི་ཕྱིར་ཞེས་པ་ལྟ་བུ་
བཀོད་ཚེ། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ཡོད་
502



ངེས་ཀྱི་བློ་དོན་མཐུན་མེད་པ་དེ། མདུན་གྱི་གཞི་འདིར་དེ་འདྲའི་གང་ཟག་
གི་རྒྱུད་ལ་ཤ་ཟ་ཡོད་ངེས་ཀྱི་དཔྱད་ཤེས་དོན་མཐུན་མེད་པར་སྒྲུབ་པའི་མི་
སྣང་བའི་འབྲེལ་ཟླ་ཁྱབ་བྱེད་མ་དམིགས་པའི་རྟགས་ཡང་དག་ཡིན། དང་
པོའི་མཚན་གཞི་འདི་གཉིས་པའི་མཚན་གཞིར་ཡང་རུང་ངོ་། །མདུན་གྱི་
གཞི་འདིར་ཆོས་ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་
ཟ་ཡོད་ངེས་ཀྱི་དཔྱད་ཤེས་དོན་མཐུན་མེད་དེ། དེ་འདྲའི་གང་ཟག་གི་རྒྱུད་
ལ་དེ་འདྲའི་དཔྱད་ཤེས་དོན་མཐུན་ཚད་མས་མ་དམིགས་པའི་ཕྱིར། ཞེས་
བཀོད་པ་ལྟ་བུ་མི་སྣང་བའི་འབྲེལ་ཟླ་རང་བཞིན་མ་དམིགས་པའི་རྟགས་་་་་
ཡང་དག་ཡིན་ནོ། །དེ་ལྟར་བཀོད་པའི་དགོས་པ་ནི། མདུན་གྱི་གཞི་འདིར་
ཤ་ཟ་ཡོད་མེད་ཐེ་ཚོམ་ཟ་བའི་སྒོ་ནས་བསྐལ་དོན་དུ་སོང་བའི་གང་ཟག་་་་་
གིས་གཞི་འདིར་ཤ་ཟ་ཡོད་ཅེས་སམ་མེད་ཅེས་ཐག་གཅོད་དུ་མི་རུང་བ་་་་་
དཔེར་བྱས་ནས། དོན་ལ་གང་ཟག་གང་དང་གང་གི་སྐྱོན་ཡོན་རང་གིས་
ཚད་མས་མ་ངེས་བཞིན་དུ་སྒྲོ་སྐུར་བྱར་མི་རུང་བར་ཤེས་པའི་ཆེད་དུའོ། །
(གཉིས）མི་སྣང་བའི་འགལ་ཟླ་དམིགས་པའི་རྟགས་ཡང་དག་ནི། དེ་
སྒྲུབ་ཀྱི་མི་སྣང་བ་མ་དམིགས་པའི་རྟགས་ཡང་དག་ཀྱང་ཡིན། མ་ཡིན་
དགག་དང་སྒྲུབ་པ་གང་རུང་ཡང་ཡིན་པའི་གཞི་མཐུན་དུ་དམིགས་པ། དེ་
སྒྲུབ་ཀྱི་མི་སྣང་བའི་འགལ་ཟླ་དམིགས་པའི་རྟགས་ཡང་དག་གི་མཚན་ཉིད།
དེ་ལ་སྦྱོར་བ་དེའི་དགག་བྱའི་ཆོས་འགའ་ཞིག་མེད་ཀྱང་བརྟག་པ་མཐའ་་་་
བཟུང་གི་དབང་གིས་རྟགས་དེ་དང་འགལ་བར་འཇོག་པའི་དབང་དུ་བྱས་
503



ནས་དབྱེ་ན། དེ་སྒྲུབ་ཀྱི་ལྷན་ཅིག་མི་གནས་འགལ་ལ་བརྟེན་པ་དང་། དེ་
སྒྲུབ་ཀྱི་ཕན་ཚུན་སྤང་འགལ་ལ་བརྟེན་པའི་མི་སྣང་བའི་འགལ་ཟླ་དམིགས་
པའི་རྟགས་ཡང་དག་གཉིས། མཚན་གཞི་ནི། མདུན་གྱི་གཞི་འདིར་ཆོས་
ཅན། ཤ་ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་
དཔྱད་ཤེས་དོན་མཐུན་མེད་དེ། ཡོད་པར་གྱུར་པའི་ཆོས་ཡིན་པའི་ཕྱིར་
ཞེས་བཀོད་པའི་ཚེ། ཡོད་པར་གྱུར་པའི་ཆོས་དེ་མདུན་གྱི་གཞི་འདིར་ཤ་ཟ་
བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་ཤེས་
དོན་མཐུན་མེད་པར་སྒྲུབ་པ་ལྟ་བུ་དང་པོ་དང་། མདུན་གྱི་གཞི་འདིར་ཆོས་
ཅན། ཤ་ཟ་བསྐལ་དོན་དུ་སོང་བའི་གང་ཟག་གིས་ཤ་ཟ་ཡོད་ཅེས་དམ་
བཅའ་མི་རིགས་ཏེ་ཡོད་པ་ཡིན་པའི་ཕྱིར་ཞེས་བཀོད་པའི་ཚེ། ཡོད་པ་དེ་
འདྲའི་གང་ཟག་གིས་ཤ་ཟ་ཡོད་ཅེས་དམ་བཅའ་མི་རིགས་པར་སྒྲུབ་པ་ལྟ་
བུ་གཉིས་པའོ། ། །
དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ན། དེ་སྒྲུབ་ཀྱི་
དགག་བྱའི་ཆོས་ཡིན་པས་མ་ཁྱབ་སྟེ། མདུན་གྱི་གཞི་འདིར་ཤ་ཟ་བསྐལ་
དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་བྱེད་ཀྱི་དཔྱད་ཤེས་དོན་་་་་་
མཐུན་ཡོད་པ་དེ། དེ་འདྲའི་དཔྱད་ཤེས་དོན་མཐུན་མེད་པར་སྒྲུབ་པའི་
དགག་བྱའི་ཆོས་སུ་བཏགས་པའི་དོན་དང་དེའི་དགག་བྱའི་ཆོས་གཉིས་ཀ་
ཡིན་གྱི། ཤ་ཟ་དང་དེ་ངེས་པའི་དཔྱད་ཤེས་དོན་མཐུན་གཉིས་རེ་རེ་ནས་དེ་
སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡིན་ཡང་དེའི་དགག་བྱའི་་་་་
504



ཆོས་མ་ཡིན་པའི་ཕྱིར། དང་པོ་སླ། ཕྱི་མ་མ་གྲུབ་ན། ཤ་ཟ་དང་དེ་ངེས་པའི་
དཔྱད་ཤེས་དོན་མཐུན་གཉིས་རེ་རེ་ནས་དེ་སྒྲུབ་ཀྱི་དགག་བྱའི་ཆོས་སུ་་་་་
བཏགས་པའི་དོན་ཡིན་ཏེ། དེ་སྒྲུབ་ཀྱི་ཕྱི་རྒོལ་ཡང་དག་དེས་མདུན་གྱི་གཞི་
འདིར་ཤ་ཟ་ཡོད་མེད་ཐེ་ཚོམ་ཟ་བའི་ཕྱིར་དང་། དེས་དེ་འདྲའི་དཔྱད་ཤེས་
ཡོད་མེད་ཐེ་ཚོམ་ཟ་བའི་ཕྱིར། དེ་གཉིས་རེ་རེ་ནས་དེ་སྒྲུབ་ཀྱི་དགག་བྱའི་
ཆོས་མ་ཡིན་ཏེ། ཤ་ཟ་ཡོད་པའི་ཕྱིར་རོ། །
གང་ཟག་ལ་བསྐལ་དོན་དུ་སོང་བའི་དོན་ཇི་ལྟ་བུ་ཞེ་ན། བསྐལ་བའི་
དོན་ལ་གསུམ་ཡོད་དེ། ཡུལ་གྱིས་དང་། དུས་ཀྱིས་དང་། ངོ་བོས་བསྐལ་
དོན་དུ་གྱུར་པ་སྟེ་གསུམ་ཡོད་པའི་ཕྱིར། རྣམ་ངེས་རང་འགྲེལ་ལས། ཡུལ་
དུས་རང་བཞིན་གྱིས་བསྐལ་བས་ན་བསྐལ་བ་ནི་རྣམ་པ་གསུམ་སྟེ་ཞེས་་་་་་
གསུངས་པའི་ཕྱིར། དང་པོ་ཡུལ་གྱིས་བསྐལ་བ་ནི། རང་དང་ཕྱོགས་ཐག་
ཤིན་ཏུ་རིང་བ་ན་ཡོད་པའི་སྣོད་བཅུད་ཀྱི་ཁྱད་པར་ལྟ་བུ། གཉིས་པ་དུས་
ཀྱིས་བསྐལ་བ་ནི། འདས་ཟིན་པ་དང་མ་འོངས་པའི་དུས་ན་ཇི་འདྲ་བྱུང་བ་
དང་འབྱུང་བའི་ཁྱད་པར་ལྟ་བུ་སྟེ། དེ་གཉིས་ནི། སྤྱིར་བསྐལ་དོན་མ་ཡིན་
མོད་ཀྱང་། རང་གི་བློ་ལ་ལྟོས་པའི་བསྐལ་དོན་ཡིན་ནོ། །གསུམ་པ་ངོ་བོས་
བསྐལ་བ་ནི་རང་དང་ཉེ་བ་ན་ཡོད་ཀྱང་ངོ་བོ་ཕྲ་བའི་དབང་གིས་བསྐལ་་་་་
དོན་དུ་སོང་བའི་ཤ་ཟ་དང་དེའི་ཕུང་པོ་ལྟ་བུའོ། །
（གཉིས་པ)སྣང་རུང་མ་དམིགས་པའི་རྟགས་ཡང་དག་བཤད་པ།
དེ་སྒྲུབ་ཀྱི་སྣང་རུང་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་
505



སྣང་རུང་མ་དམིགས་པའི་རྟགས་ཡང་དག་གི་མཚད་ཉིད། ཡང་ན། དེ་སྒྲུབ་
ཀྱི་མ་དམིགས་པའི་རྟགས་ཡང་དག་ཀྱང་ཡིན། དེ་སྒྲུབ་པ་ལ་ཕྱོགས་ཆོས་
ཅན་དུ་སོང་བའི་གང་ཟག་ལ་དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་་་
དོན་བསྐལ་དོན་མ་ཡིན་པ་ཡང་ཡིན་པའི་གཞི་མཐུན་པ་དེ། དེ་སྒྲུབ་ཀྱི་སྣང་
རུང་མ་དམིགས་པའི་རྟགས་ཡང་དག་གི་མཚན་ཉིད། དེ་ལ་དབྱེ་ན། སྣང་
རུང་གི་འབྲེལ་ཟླ་མ་དམིགས་པའི་རྟགས་ཡང་དག་དང་། སྣང་རུང་གི་
འགལ་ཟླ་དམིགས་པའི་རྟགས་ཡང་དག་གཉིས་ཡོད།
(གཅིག)སྣང་རུང་གི་འབྲེལ་ཟླ་མ་དམིགས་པའི་རྟགས་ཡང་དག་ནི།
དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཀྱང་ཡིན། མེད་
དགག་ཀྱང་ཡིན་པའི་གཞི་མཐུན་དུ་དམིགས་པ། དེ་སྒྲུབ་ཀྱི་འབྲེལ་ཟླ་མ་
དམིགས་པའི་རྟགས་ཡང་དག་གི་མཚན་ཉིད། རྩོད་ཚེ། དེ་སྒྲུབ་ཀྱི་སྣང་རུང་
གི་འབྲེལ་ཟླ་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་སྣང་རུང་གི་
འབྲེལ་ཟླ་མ་དམིགས་པའི་རྟགས་ཡང་དག་གི་མཚན་ཉིད། དེ་ནི་དགག་
བྱའི་ཆོས་སུ་བཏགས་པའི་དོན་གྱི་འབྲེལ་ཟླ་བཀག་པའི་ཚིག་གིས་ཟིན་པར་
རྟགས་སུ་བཀོད་པའི་སྒོ་ནས་འཇོག་པ་ཡིན་ནོ། །དེ་ལ་དབྱེ་ན། སྣང་རུང་གི་
རྒྱུ། ཁྱབ་བྱེད། རང་བཞིན། དངོས་འབྲས་མ་དམིགས་པའི་རྟགས་ཡང་དག་
དང་བཞི་ཡོད།
སྣང་རུང་གི་རྒྱུ་མ་དམིགས་པའི་རྟགས་ཡང་དག་ནི། དེ་སྒྲུབ་ཀྱི་
དགག་བྱའི་ཆོས་སུ་བཏགས་པའི་དོན་གྱི་རྒྱུ་བཀག་པ་རྟགས་སུ་བཀོད་པའི་
506



དེ་སྒྲུབ་ཀྱི་འབྲེལ་ཟླ་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་རྒྱུ་མ་
དམིགས་པའི་རྟགས་ཡང་དག་གི་མཚན་ཉིད། མཚན་གཞི་ནི། མེ་ཚད་མས་
མ་དམིགས་པའི་མཚན་མོའི་རྒྱ་མཚོར་ཆོས་ཅན། དུ་བ་མེད་དེ། མེ་མེད་
པའི་ཕྱིར་ཞེས་བཀོད་པའི་ཚེ་མེ་མེད་པ་དེ་མཚན་མོའི་རྒྱ་མཚོར་དུ་བ་མེད་
པར་སྒྲུབ་པ་ལྟ་བུ། @ སྣང་རུང་གི་ཁྱབ་བྱེད་མ་དམིགས་པའི་རྟགས་་་་་
ཡང་དག་ནི། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་གྱི་བདག་
ཉིད་གཅིག་པའི་ཁྱབ་བྱེད་བཀག་པ་རྟགས་སུ་བཀོད་པའི་དེ་སྒྲུབ་ཀྱི་འབྲེལ་
ཟླ་མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་ཁྱབ་བྱེད་མ་དམིགས་
པའི་རྟགས་ཡང་དག་གི་མཚད་ཉིད། མཚན་གཞི་ནི། ཤིང་ཚད་མས་མ་
དམིགས་པའི་བྲག་རྫོང་ན་ཆོས་ཅན། ཤ་བ་མེད་དེ། ཤིང་མེད་པའི་ཕྱིར་
ཞེས་བཀོད་པའི་ཚེ། ཤིང་མེད་པ་དེ་ཤིང་ཚད་མས་མ་དམིགས་པའི་བྲག་
རྫོང་ན་ཤ་བ་མེད་པར་སྒྲུབ་པ་ལྟ་བུ། ི སྣང་རུང་གི་རང་བཞིན་མ་་་་་
དམིགས་པའི་རྟགས་ཡང་དག་ནི། དེ་སྒྲུབ་ཀྱི་དགག་བྱའི་ཆོས་སུ་བཏགས་
པའི་དོན་གྱི་ཁྱབ་མཉམ་བཀག་པ་རྟགས་སུ་བཀོད་པའི་དེ་སྒྲུབ་ཀྱི་འབྲེལ་ཟླ་
མ་དམིགས་པའི་ཚུལ་གསུམ་ཡིན་པ། དེ་སྒྲུབ་ཀྱི་རང་བཞིན་མ་དམིགས་
པའི་རྟགས་ཡང་དག་གི་མཚན་ཉིད། མཚན་གཞི་ནི། བུམ་པ་ཚད་མས་མ་
དམིགས་པའི་ས་ཕྱོགས་ཆོས་ཅན། བུམ་པ་མེད་དེ། བུམ་པ་ཚད་མས་མ་
དམིགས་པའི་ཕྱིར་ཞེས་བཀོད་པའི་ཚེ། བུམ་པ་ཚད་མས་མ་དམིགས་པ་དེ་
བུམ་པ་ཚད་མས་མ་དམིགས་པའི་ས་ཕྱོགས་སུ་བུམ་པ་མེད་པར་སྒྲུབ་པ་ལྟ་
507



བུ། སྣང་རུང་གི་དངོས་འབྲས་མ་དམིགས་པའི་རྟགས་ཡང་དག་ནི།
དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་གྱི་དངོས་འབྲས་བཀག་པ་
རྟགས་སུ་བཀོད་པའི་དེ་སྒྲུབ་ཀྱི་འབྲེལ་ཟླ་མ་དམིགས་པའི་ཚུལ་གསུམ་ཡིན་
པ། དེ་སྒྲུབ་ཀྱི་དངོས་འབྲས་མ་དམིགས་པའི་རྟགས་ཡང་དག་གི་མཚན་
ཉིད། མཚན་གཞི་ནི། དུ་བས་དབེན་པའི་རྩིག་སྐོར་དུ་ཆོས་ཅན། དུ་བའི་
དངོས་རྒྱུ་མེད་དེ། དུ་བ་མེད་པའི་ཕྱིར་ཞེས་བཀོད་པའི་ཚེ། དུ་བ་མེད་པ་
དེ། དུ་བས་དབེན་པའི་རྩིག་སྐོར་དུ་དུ་བའི་དངོས་རྒྱུ་མེད་པར་སྒྲུབ་པ་ལྟ་
བུའོ། ། །
(གཉིས)སྣང་རུང་གི་འགལ་ཟླ་དམིགས་པའི་རྟགས་པའི་རྟགས་ཡང་
དག་ནི། དེ་སྒྲུབ་ཀྱི་སྣང་རུང་མ་དམིགས་པའི་རྟགས་ཡང་དག་ཀྱང་ཡིན།
མ་ཡིན་དགག་དང་སྒྲུབ་པ་གང་རུང་ཡང་ཡིན་པའི་གཞི་མཐུན་དུ་དམིགས་
པ། དེ་སྒྲུབ་ཀྱི་སྣང་རུང་གི་འགལ་ཟླ་དམིགས་པའི་རྟགས་ཡང་དག་གི་
མཚན་ཉིད། དེ་ལ་དབྱེ་ན་ལྷན་ཅིག་མི་གནས་འགལ་ལ་བརྟེན་པའི་སྣང་
རུང་འགལ་དམིགས་ཀྱི་རྟགས་ཡང་དག་དང་། ཕན་ཚུན་སྤང་འགལ་ལ་
བརྟེན་པའི་སྣང་རུང་འགལ་དམིགས་ཀྱི་རྟགས་ཡང་དག་གཉིས་ཡོད།
(1)ལྷན་ཅིག་མི་གནས་འགལ་ལ་བརྟེན་པའི་སྣང་རུང་འགལ་་་་་་་་
དམིགས་ཀྱི་རྟགས་ཡང་དག་ནི། དེ་སྒྲུབ་ཀྱི་དགག་བྱའི་ཆོས་སུ་བཏགས་
པའི་དོན་ཡང་ཡིན། རང་ཉིད་དང་རྫས་ཐ་དད་ཀྱང་ཡིན་པའི་གཞི་མཐུན་
སྲིད་པ་གང་ཞིག རང་ཉིད་དེ་སྒྲུབ་ཀྱི་འགལ་དམིགས་ཀྱི་ཚུལ་གསུམ་ཡིན་
508



པ། རང་ཉིད་དེ་སྒྲུབ་ཀྱི་ལྷན་ཅིག་མི་གནས་འགལ་ལ་བརྟེན་པའི་སྣང་རུང་
འགལ་དམིགས་ཀྱི་རྟགས་ཡང་དག་གི་མཚན་ཉིད། དེ་ལ་དབྱེ་ན་དྲུག་ཡོད་
དེ། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་གྱི་རྒྱུའི་འགལ་ཟླ་
དམིགས་པ་རྟགས་སུ་སྦྱར་བའི་རྒྱུ་འགལ་དམིགས་པ་དང་། དེའི་ཁྱབ་བྱེད་
ཀྱི་འགལ་ཟླ་དམིགས་པ་རྟགས་སུ་སྦྱར་བའི་ཁྱབ་བྱེད་འགལ་དམིགས་དང་།
དེའི་འགལ་ཟླ་རང་བཞིན་དམིགས་པ་རྟགས་སུ་སྦྱར་བའི་རང་བཞིན་་་་་་་་
འགལ་དམིགས་དང་། དེའི་འགལ་ཟླ་འབྲས་བུ་དམིགས་པ་རྟགས་སུ་སྦྱར་
བའི་འགལ་འབྲས་དམིགས་པ་དང་། དེའི་འབྲས་བུའི་འགལ་ཟླ་དམིགས་པ་
རྟགས་སུ་སྦྱར་བའི་འབྲས་བུའི་འགལ་དམིགས་དང་། དེའི་རྒྱུ་དང་འགལ་
བའི་འབྲས་བུ་དམིགས་པ་རྟགས་སུ་སྦྱར་བའི་རྒྱུ་དང་འགལ་བའི་འབྲས་བུ་
དམིགས་པ་སྟེ་དྲུག་ཡོད་པའི་ཕྱིར། མཚན་གཞི་རིམ་པ་ལྟར། དང་པོ་ནི། མེ་
སྟོབས་ཆེན་པོས་ཁྱབ་པར་ནོན་པའི་ཤར་ཕྱོགས་ཀྱི་དངོས་པོ་ཆོས་ཅན།
རང་གི་གཞིར་གྲང་འབྲས་སྤུ་ལོང་བྱེད་སྟོབས་ཆེན་རྒྱུན་ཆགས་ཡུན་རིང་དུ་
མི་གནས་ཏེ། མེ་སྟོབས་ཆེན་པོས་ཁྱབ་པར་ནོན་པའི་དངོས་པོ་ཡིན་པའི་
ཕྱིར་ཞེས་པ་ལྟ་བུ་དང་། གཉིས་པ་ནི། དེ་ཆོས་ཅན། བ་མོའི་རེག་པ་སྟོབས་
ཆེན་རྒྱུན་ཆགས་ཡུན་རིང་དུ་མི་གནས་ཏེ། མེ་སྟོབས་ཆེན་པོས་ཁྱབ་པར་
ནོན་པའི་དངོས་པོ་ཡིན་པའི་ཕྱིར་ཞེས་དང་། གསུམ་པ་ནི། དེ་ཆོས་ཅན། །
གྲང་རེག་སྟོབས་ཆེན་རྒྱུན་ཆགས་ཡུན་རིང་དུ་མི་གནས་ཏེ། མེ་སྟོབས་ཆེན་
པོས་ཁྱབ་པར་ནོན་པའི་དངོས་པོ་ཡིན་པའི་ཕྱིར་ཞེས་དང་། བཞི་བ་ནི། དུ་
509



བ་དྲུག་འཕྱུར་བས་ཁྱབ་པར་ནོན་པའི་ཤར་གྱི་དངོས་པོ་ཆོས་ཅན། གྲང་
རེག་སྟོབས་ཆེན་རྒྱུན་ཆགས་ཡུན་རིང་དུ་མི་གནས་ཏེ། དུ་བ་དྲག་འཕྱུར་
བས་ཁྱབ་པར་ནོན་པའི་དངོས་པོ་ཡིན་པའི་ཕྱིར་ཞེས་དང་། ལྔ་བ་ནི། མེ་
སྟོབས་ཆེན་པོས་ཁྱབ་པར་ནོན་པའི་གཞི་ཆོས་ཅན། གྲང་རྒྱུ་ནུས་པ་ཐོགས་
མེད་རྒྱུན་ཆགས་ཡུན་རིང་དུ་མི་གནས་ཏེ། དེས་ཁྱབ་པར་ནོན་པའི་དངོས་
པོ་ཡིན་པའི་ཕྱིར་ཞེས་དང་། དྲུག་པ་ནི། དུ་བ་དྲག་འཕྱུར་བས་ཁྱབ་པར་
ནོན་པའི་ཤར་གྱི་དངོས་པོ་ཆོས་ཅན། རང་གི་གཞིར་གྲང་འབྲས་སྤུ་ལོང་
བྱེད་སྟོབས་ཆེན་རྒྱུན་ཆགས་ཡུན་རིང་དུ་མི་གནས་ཏེ། དུ་བ་དྲག་འཕྱུར་
བས་ཁྱབ་པར་ནོན་པའི་དངོས་པོ་ཡིན་པའི་ཕྱིར་ཞེས་པ་ལྟ་བུའོ། །ལྷན་ཅིག་
མི་གནས་འ གལ་་ལ་བརྟེན་པའི་སྣང་རུང་འ གལ་དམིགས་ཀྱི་རྟགས་ཡང་་་་་་
དག་ལ་དྲུག་ཏུ་དབྱེ་བའི་རྒྱུ་མཚན་ཡོད་དེ། རྣམ་ངེས་ལས། དེ་ལྟར་ན་མ་
ད་མིབ།ས་པ་འདི་ནི་སྦྱོར་བའི་བྱེ་བྲག་གི་རྣམ་པ་བཅུ་ཡིན་རོ་ཞེས་གསུང་ས་
ཏེ སྣང་རུང་འགལ་དམིགས་དྲུག་དང་འབྲེལ་ཟླ་མ་དམིགས་པ་བཞི་སྟེ་
བཅུ་ལ་གོ་བའི་ཕྱིར། དེའི་ཐད་ཀྱི་ཊིཀ་ཆེན་དགོངས་པ་རབ་གསལ་ལས།
ལྷན་ཅིག་མི་གནས་འགལ་ལ་བརྟེན་པའི་མི་དམིས། ས་པའི་གཏན་ཚིགས་་་་་
པ!ང་དག་ནི་ཆོས་ཅན་སྦྱོར་བའི་བྱེ་བྲག་གིས་རྣམ་པ་བཅུར་ངེས་པ་ཡིན་ཏེ།
འབྲེལ་ཡུལ་མ་དམིགས་པ་བཞི་དང་ ་འགལ་ཟླ་ད་མིགས་པ་དྲུག་ཏུ་ངེས་པ་
དེ་ལྟར་ནའི་ཕྱིར། ལྷན་ཅིག་མི་གནས་འགལ་ལ་བརྟེན་ངའི་དག་རྟགས་
བཅུ་བོ་འདི་ལས་མང་བར་འདོད་པ་ནི། རྟོག་པས་བཏགས་པ་འབའ་ཞིག་
རག
5G



གོ་ཞེས་གསུངས་པའི་ཕྱིར་རོ། །
(2)ཕན་ཚུན་སྤང་འགལ་ལ་བརྟེན་པའི་སྣང་རུང་འགལ་དམིགས་ཀྱི་
རྟགས་ཡང་དག་ནི། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་དོན་ཡང་
ཡིན། རང་ཉིད་དང་རྫས་ཐ་དད་ཀྱང་ཡིན་པའི་གཞི་མཐུན་མི་སྲིད་པ་གང་
ཞིག རང་ཉིད་དེ་སྒྲུབ་ཀྱི་འགལ་དམིགས་ཀྱི་ཚུལ་གསུམ་ཡིན་པ། རང་ཉིད་
དེ་སྒྲུབ་ཀྱི་ཕན་ཚུན་སྤང་འགལ་ལ་བརྟེན་པའི་སྣང་རུང་འགལ་དམིགས་ཀྱི་
རྟགས་ཡང་དག་གི་མཚན་ཉིད། དེ་ལ་དབྱེ་ན་ལྟོས་པས་ངེས་པ་འགོག་པའི་
དེ་དང་། ངེས་པས་ལྟོས་པ་འགོག་པའི་འགལ་དམིགས་ཀྱི་རྟགས་ཡང་དག་
གཉིས། མཚན་གཞི་ནི། གོས་དཀར་པོ་ཆོས་ཅན། རང་གྲུབ་པ་ཙམ་ནས་
ཚོན་ཅན་དུ་མ་ངེས་ཏེ། རང་ཉིད་ཚོན་ཅན་དུ་འགྱུར་བ་ཕྱིས་འབྱུང་གི་རྒྱུ་
དོན་གཞན་ལ་ལྟོས་དགོས་པའི་ཕྱིར་ཞེས་བཀོད་པའི་ཚེ་ན། དེ་དེ་སྒྲུབ་ཀྱི་
ལྟོས་པས་ངེས་པ་འགོག་པའི་རྟགས་ཡང་དག་ཡིན། བྱས་པ་ཆོས་ཅན། རང་
ཉིད་འཇིག་པ་རང་ལས་ཕྱིས་འབྱུང་གི་རྒྱུ་རྐྱེན་གཞན་ལ་མི་ལྟོས་ཏེ། རང་
གྲུབ་པ་ཙམ་ནས་འཇིག་ངེས་ཡིན་པའི་ཕྱིར་ཞེས་བཀོད་པའི་ཚེ་ན། དེ་དེ་
སྒྲུབ་ཀྱི་ངེས་པས་ལྟོས་པ་འགོག་པའི་རྟགས་ཡང་དག་ཡིན་ནོ། །
རྟགས་ཆོས་དོན་གསུམ་ངོས་གཟུང་བ་ལ། མེ་མེད་པ་དེ། མེ་མེད་པའི་
རྟགས་ཀྱིས་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་རྟགས་ཡང་དག་
ཡིན། མེ་མེད་དེ། མེ་མེད་པའི་རྟགས་ཀྱིས་དེ་སྒྲུབ་ཀྱི་རྟགས་ཡང་དག་མ་
ཡིན། དུ་བ་མེད་པ་དེ། མེ་མེད་པའི་རྟགས་ཀྱིས་དེ་སྒྲུབ་ཀྱི་བསྒྲུབ་བྱའི་ཆོས་
511



དང་། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་གཉིས་ཀ་ཡིན། དུ་
མེད་དེ་དེ་གཉིས་ཀ་མ་ཡིན། དེས་ཤིང་མེད་སོགས་ལ་རིགས་འགྲེའོ། །བུམ་
པ་ཚད་མས་མ་དམིགས་པ་དེ་བུམ་པ་ཚད་མས་མ་དམིགས་པའི་ས་ཕྱོགས་
སུ་བུམ་པ་མེད་པར་སྒྲུབ་པའི་རྟགས་ཡང་དག་ཡིན། བུམ་པ་མེད་པ་དེ། །
བུམ་པ་ཚད་མས་མ་དམིགས་པའི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་་་་་
བྱའི་ཆོས་དང་། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་གཉིས་ཀ་
ཡིན། དེས་གཞན་རྣམས་ལ་རིགས་འགྲེ། ཤ་ཟ་དེ། མདུན་གྱི་གཞི་འདིར་ཤ་
ཟ་བསྐལ་དོན་དུ་སོང་བའི་གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་
དོན་མཐུན་མེད་པར་སྒྲུབ་པའི་དགག་བྱའི་ཆོས་སུ་བཏགས་པའི་དོན་ཡིན་
ཡང་། དེ་སྒྲུབ་ཀྱི་དགག་བྱའི་ཆོང་མ་ཡིན། ཤ་ཟ་བསྐལ་དོན་དུ་སོང་བའི་
གང་ཟག་གི་རྒྱུད་ལ་ཤ་ཟ་ངེས་པའི་དཔྱད་ཤེས་དོན་མཐུན་ཡོད་པ་དེ། དེ་
སྒྲུབ་ཀྱི་དགག་བྱའི་ཆོས་དང་། དེ་སྒྲུབ་ཀྱི་དགག་བྱའི་ཆོས་སུ་བཏགས་པའི་
དོན་གཉིས་ཀ་ཡིན། དུ་བ་དེ་མཚན་མོའི་རྒྱ་མཚོར་དུ་བ་མེད་པར་སྒྲུབ་པའི་
དགག་བྱའི་ཆོས་སུ་བཏགས་པའི་དོན་ཡིན་ཡང་། དེ་སྒྲུབ་ཀྱི་དགག་བྱའི་
ཆོས་མ་ཡིན། དེར་དུ་བ་ཡོད་པ་དེ་དེ་སྒྲུབ་ཀྱི་དགག་བྱའི་ཆོས་སུ་བཏགས་
པའི་དོན་དང་། དེ་སྒྲུབ་ཀྱི་དགག་བྱའི་ཆོས་གཉིས་ཀ་ཡིན་ནོ། །
512



ས་བཅད་བཞི་བ། རྟགས་ཡང་དག་གི་དབྱེ་
སྒོ་གཞན་བཤད་པ།
དང་པོ། རྟགས་ཡང་དག་ལ་བསྒྲུབ་བྱའི་ཆོས་ཀྱི་སྒོ་ནས་དབྱེ་བ་བཤད་པ།
རྟགས་ཡང་དག་ལ་བསྒྲུབ་བྱའི་ཆོས་ཀྱི་སྒོ་ནས་དབྱེ་ན་སྒྲུབ་རྟགས་་་་་་་
ཡང་དག་དང་། དགག་རྟགས་ཡང་དག་གཉིས་ཡོད་དེ། རྣམ་འགྲེལ་ལས།
དེས་ན་དངོས་པོའི་ཡུལ་ཅན་གྱི། །རྗེས་སུ་དཔོག་ཀྱང་རྣམ་གཉིས་ཏེ། །ཞེས་
དང་། རིགས་ཐིགས་ལས། འདི་ལ་གཉིས་ནི་དངོས་པོ་སྒྲུབ་པའོ། །གཅིག་ནི་
དགག་པའི་གཏན་ཚིགས་སོ། །ཞེས་གསུངས་པའི་ཕྱིར། །
(དང་པོ)སྒྲུབ་རྟགས་ཡང་དག་ནི། ཁྱོད་དེ་སྒྲུབ་ཀྱི་རྟགས་ཡང་དག་
གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་
གཟུང་བྱ་ཡང་ཡིན། སྒྲུབ་པ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་
སྒྲུབ་ཀྱི་སྒྲུབ་རྟགས་ཡང་དག་གི་མཚན་ཉིད། དེ་ལ་དབྱེ་ན། འབྲས་རྟགས་
ཡང་དག་དང༌། རང་བཞིན་གྱི་རྟགས་ཡང་དག་གཉིས་ཡོད། དེ་གཉིས་གང་
རུང་ཡིན་ན་སྒྲུབ་རྟགས་ཡང་དག་ཡིན་པས་ཁྱབ་བོ། །དེ་གཉིས་ཀྱི་མཚན་
ཉིད་དབྱེ་བ་སོགས་གོང་དུ་བཤད་ཟིན་ཏོ། །
（གཉིས་པ）དགག་རྟགས་ཡང་དག་ནི། ཁྱོད་དེ་སྒྲུབ་ཀྱི་རྟགས་ཡང་
དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་
513



གཟུང་བྱ་ཡང་ཡིན། དགག་པ་ཡང་ཡིན་པའི་གཞི་མཐུན་སྲིད་པ་དེ། ཁྱོད་
དེ་སྒྲུབ་ཀྱི་དགག་རྟགས་ཡང་དག་གི་མཚན་ཉིད། དགག་རྟགས་ཡང་དག་
དང་། མ་དམིགས་པའི་རྟགས་ཡང་དག་གཉིས་དོན་གཅིག་གོ །
ཁོ་ན་རེ། བྱས་པ་དེ་སྒྲ་མི་རྟག་པར་སྒྲུབ་པའི་རང་བཞིན་གྱི་རྟགས་
ཡང་དག་མ་ཡིན་པར་ཐལ། དེ་དེ་སྒྲུབ་ཀྱི་སྒྲུབ་རྟགས་ཡང་དག་མ་ཡིན་པའི་
ཕྱིར། དེར་ཐལ། དེ་དེ་སྒྲུབ་ཀྱི་དགག་རྟགས་ཡང་དག་ཡིན་པའི་ཕྱིར། དེར་
ཐལ། དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡང་ཡིན། དགག་
པ་ཡང་ཡིན་པའི་གཞི་མཐུན་ཡོད་པ་གང་ཞིག ཁྱོད་དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར་ཟེར་ན་མ་ཁྱབ་སྟེ། དེ་དེ་སྒྲུབ་ཀྱི་དགག་རྟགས་ཡང་དག་
ཏུ་འགྱུར་བ་ལ་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ལ་མ་ཡིན་
དགག་ཡོད་པས་མི་ཆོག་གི མེད་དགག་གཅིག་དངོས་ཀྱི་བསྒྲུབ་བྱའི་ཆོས་
སུ་གཟུང་བྱ་དེ་ངེས་པར་དགོས་པའི་ཕྱིར། རྣམ་འགྲེལ་ལས། འདིས་ནི་
དངོས་ལ་དངོས་པོའི་ཆ། །ཁས་ལེན་མེད་པར་དགག་པ་ཉིད། །སྒྲུབ་བྱེད་སྔ་
མ་དག་གི་ནི། །མ་ཡིན་གཞན་པ་གཞན་ཡིན་ནོ། །ཞེས་གསུངས་པའི་ཕྱིར།
ཁྱབ་སྟེ་ལུང་དེའི་དོན་ནི་མ་དམིགས་པའི་གཏན་ཚིགས་འདིས་ནི་དེ་སྒྲུབ་
ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ལ་དངོས་པོའི་ཆའམ་སྒྲུབ་པ་གང་
ཡང་དངོས་ཤུགས་གང་རུང་ལ་ཁས་མི་ལེན་པའམ་མི་སྒྲུབ་པས་མེད་དགག་
གཅིག་ལ་གཟུང་དགོས་ལ། འབྲས་རང་གི་གཏན་ཚིགས་དག་ལ་ནི་མ་ཡིན་
དགག་དང་གཞན་པ་སྒྲུབ་པ་ལྟ་བུ་ཅི་རིགས་དངོས་ཀྱི་བསྒྲུབ་བྱར་བྱས་ནས་
514



སྒྲུབ་པ་ཡོད་ཅེས་བསྟན་པ་ཡིན་ནོ། །གོང་གི་རྟགས་གྲུབ་སྟེ། མི་རྟག་པ་དེ་
དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་གཟུང་བྱ་ཡར་ཡིན། དགག་པ་ཡང་
ཡིན་པའི་གཞི་མཐུན་པ་ཡིན་པ་གང་ཞིག བྱས་པ་དེ་དེ་སྒྲུབ་ཀྱི་རྟགས་ཡང་
དག་ཡིན་པའི་ཕྱིར་རོ། །དེ་སྒྲུབ་ཀྱི་དགག་རྟགས་ཡང་དག་དང་། དེ་སྒྲུབ་ཀྱི་
སྒྲུབ་རྟགས་ཡང་དག་འགལ་ཡང་དགག་རྟགས་ཡང་དག་དང་སྒྲུབ་རྟགས་་་་
ཡང་དག་མི་འགལ་ཏེ། བྱས་པ་དེ་དེ་གཉིས་ཀ་ཡིན་པའི་ཕྱིར། དེར་ཐལ།
བྱས་པ་སྒྲ་རྟག་པ་མ་ཡིན་པར་སྒྲུབ་པའི་དགག་རྟགས་ཡང་དག་དང་། སྒྲ་
མི་རྟག་པར་སྒྲུབ་པའི་སྒྲུབ་རྟགས་ཡང་དག་གཉིས་ཀ་ཡིན་པའི་ཕྱིར་རོ། །
གཉིས་པ། རྟགས་ཡང་དག་ལ་སྒྲུབ་ཚུལ་གྱི་སྒོ་ནས་དབྱེ་བ་བཤད་པ།
རྟགས་ཡང་དག་ལ་སྒྲུབ་ཚུལ་གྱི་སྒོ་ནས་དབྱེ་ན། དོན་སྒྲུབ་ཀྱི་རྟགས་
ཡང་དག་དང་། ཐ་སྙད་སྒྲུབ་ཀྱི་རྟགས་ཡང་དག་དང་། དོན་འབའ་ཞིག་
སྒྲུབ་ཀྱི་རྟགས་ཡང་དག་དང་། ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་
དང་། དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་དང་ལྔ་ཡོད།
(དང་པོ)དོན་སྒྲུབ་ཀྱི་རྟགས་ཡང་དག་ནི། ཁྱོད་དེ་སྒྲུབ་ཀྱི་རྟགས་ཡང་
དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་ཆོས་སུ་
གཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་མཐུན་སྲིད་པ་དེ། ཁྱོད་
དེ་སྒྲུབ་ཀྱི་དོན་སྒྲུབ་ཀྱི་རྟགས་ཡང་དག་ཡིན་པའི་མཚན་ཉིད། དེ་ལ་དབྱེ་ན།
དོན་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་དག་གསུམ་ཡོད།
515



མཚན་གཞི་རིམ་པ་ལྟར། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་དོན་
སྒྲུབ་ཀྱི་འབྲས་རྟགས་ཡང་དག་དང་། བྱས་པ་སྒྲ་མི་རྟག་པར་སྒྲུབ་པའི་དོན་
སྒྲུབ་ཀྱི་རང་བཞིན་གྱི་རྟགས་ཡང་དག་དང་། མེ་མེད་པ་དེ། མཚན་མོའི་རྒྱུ་
མཚོར་དུ་བ་མེད་པར་སྒྲུབ་པའི་དོན་སྒྲུབ་ཀྱི་མ་དམིགས་པའི་རྟགས་ཡང་་་་་
དག་ཡིན། །
（གཉིས་པ）ཐ་སྙད་སྒྲུབ་ཀྱི་རྟགས་ཡང་དག་ནི། ཁྱོད་དེ་སྒྲུབ་ཀྱི་རྟགས་
ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་བསྒྲུབ་བྱའི་
ཆོས་སུ་གཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་མཐུན་པ་སྲིད་པ་
དེ། ཁྱོད་དེ་སྒྲུབ་ཀྱི་ཐ་སྙད་སྒྲུབ་ཀྱི་རྟགས་ཡང་དག་གི་མཚན་ཉིད། དེ་ལ་
དབྱེ་ན། ཐ་སྙད་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་དག་
གསུམ། མཚན་གཞི་གོང་དང་མཚུངས་སོ། །
(གསུམ་པ)དོན་འབའ་ཞིག་སྒྲུབ་ཀྱི་རྟགས་ཡང་དག་ནི། ཁྱོད་དེ་སྒྲུབ་
ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་
བསྒྲུབ་བྱའི་ཆོས་སུ་གཟུང་བྱ་ཡང་ཡིན། མཚོན་བྱ་ཡང་ཡིན་པའི་གཞི་
མཐུན་མི་སྲིད། མཚན་ཉིད་ཀྱང་ཡིན་པའི་གཞི་མཐུན་སྲིད་པ་དེ། ཁྱོད་དེ་
སྒྲུབ་ཀྱི་དོན་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དེ་ལ་དབྱེ་
ན་ཡང་། དོན་འབའ་ཞིག་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་
དག་གསུམ། མཚན་གཞི་རིམ་པ་ལྟར། བྱས་པའི་འབྲས་བུ་དེ། བྱས་པའི་
འབྲས་བུར་གྱུར་པའི་གཟུགས་སྐད་ཅིག་མར་སྒྲུབ་པའི་དོན་འབའ་ཞིག་་་་་་
516



སྒྲུབ་ཀྱི་འབྲས་རྟགས་ཡང་དག་དང་། བྱས་པ་དེ་སྒྲ་སྐད་ཅིག་མར་སྒྲུབ་པའི་
དོན་འབའ་ཞིག་སྒྲུབ་ཀྱི་རང་བཞིན་གྱི་རྟགས་ཡང་དག་དང་། བྱས་པ་དེ་སྒྲ་
སྐད་ཅིག་མ་མ་ཡིན་པ་ལས་ལོག་པར་སྒྲུབ་པའི་དོན་འབའ་ཞིག་སྒྲུབ་ཀྱི་མ་
དམིགས་པའི་རྟགས་ཡང་དག་ཡིན། །
(བཞི་བ)ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་ནི། ཁྱོད་དེ་སྒྲུབ་
ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་
བསྒྲུབ་བྱའི་ཆོས་སུ་གཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་
མཐུན་མི་སྲིད། མཚོན་བྱ་ཡང་ཡིན་པའི་གཞི་མཐུན་སྲིད་པ་དེ། ཁྱོད་དེ་
སྒྲུབ་ཀྱི་ཐ་སྙད་འབའ་ཞིག་སྒྲུབ་ཀྱི་རྟགས་ཡང་དག་གི་མཚན་ཉིད། དབྱེ་ན་
ཐ་སྙད་འབའ་ཞིག་སྒྲུབ་ཀྱི་འབྲས་རང་མ་དམིགས་པའི་རྟགས་ཡང་དག་་་་་
གསུམ། མཚན་གཞི་ནི། བྱས་པའི་འབྲས་བུར་གྱུར་པའི་སྐད་ཅིག་མ་དེ།
བྱས་པའི་འབྲས་བུར་གྱུར་པའི་གཟུགས་མི་རྟག་པར་སྒྲུབ་པའི་ཐ་སྙད་་་་་་་
འབའ་ཞིག་སྒྲུབ་ཀྱི་འབྲས་རྟགས་ཡང་དག་དང་། སྐད་ཅིག་མ་དེ། སྒྲ་མི་
རྟག་པར་སྒྲུབ་པའི་ཐ་སྙད་འབའ་ཞིག་སྒྲུབ་ཀྱི་རང་བཞིན་གྱི་རྟགས་ཡང་་་་་
དག་དང་། སྐད་ཅིག་མ་དང་པོ་སྒྲ་མི་རྟག་པ་མ་ཡིན་པ་ལས་ལོག་པར་སྒྲུབ་
པའི་ཐ་སྙད་འབའ་ཞིག་སྒྲུབ་ཀྱི་མ་དམིགས་པའི་རྟགས་ཡང་དག་ཡིན་ནོ།།
(ལྔ་བ)དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་ནི། ཁྱོད་དེ་
སྒྲུབ་ཀྱི་རྟགས་ཡང་དག་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་དངོས་ཀྱི་
བསྒྲུབ་བྱའི་ཆོས་སུ་གཟུང་བྱ་ཡང་ཡིན། མཚན་ཉིད་ཀྱང་ཡིན་པའི་གཞི་
517



མཐུན་པ་སྲིད། མཚོན་བྱ་ཡང་ཡིན་པའི་གཞི་མཐུན་པ་སྲིད་པ་དེ། ཁྱོད་དེ་
སྒྲུབ་ཀྱི་དོན་དང་ཐ་སྙད་གཉིས་ཀ་སྒྲུབ་ཀྱི་རྟགས་ཡང་དག་གི་མཚན་ཉིད།
དེ་ལ་དབྱེ་ན་ཡང་དོན་དང་ཐ་སྙད་གཉིས་ཀ་སྒྲུབ་ཀྱི་འབྲས་རང་མ་་་་་་་་
དམིགས་པའི་རྟགས་ཡང་དག་གསུམ། མཚན་གཞི་ནི། དུ་བ་དུ་ལྡན་ལ་ལ་
མེ་ཡོད་པར་སྒྲུབ་པའི་དོན་དང་ཐ་སྙད་གཉིས་ཀ་སྒྲུབ་ཀྱི་འབྲས་རྟགས་ཡང་
དག་དང་། བྱས་པ་སྒྲ་མི་རྟག་པར་སྒྲུབ་པའི་དོན་དང་ཐ་སྙད་གཉིས་ཀ་
སྒྲུབ་ཀྱི་རང་བཞིན་གྱི་རྟགས་ཡང་དག་དང༌། མེ་མེད་པ་དེ་མཚན་མོའི་རྒྱ་
མཚོར་དུ་བ་མེད་པར་སྒྲུབ་པའི་དོན་དང་ཐ་སྙད་གཉིས་ཀ་སྒྲུབ་ཀྱི་མ་་་་་་་
དམིགས་པའི་རྟགས་ཡང་དག་ཡིན་ནོ། །
གསུམ་པ། རྟགས་ཡང་དག་ལ་བསྒྲུབ་བྱའི་སྒོ་ནས་དབྱེ་བ་བཤད་པ།
རྟགས་ཡང་དག་ལ་བསྒྲུབ་བྱའི་སྒོ་ནས་དབྱེ་ན། དངོས་སྟོབས་ཀྱི་
རྟགས་ཡང་དག་དང་། ཡིད་ཆེས་ཀྱི་རྟགས་ཡང་དག་དང་། གྲགས་པའི་
རྟགས་ཡང་དག་སྟེ་གསུམ་ཡོད་དོ། །
(དང་པོ)དངོས་སྟོབས་ཀྱི་རྟགས་ཡང་དག་ནི། དེ་སྒྲུབ་ཀྱི་རྟགས་ཡང་
དག་གང་ཞིག དེ་སྒྲུབ་ཀྱི་དངོས་ཀྱི་བསྒྲུབ་བྱ་ཡང་དག་ཀྱང་ཡིན། དངོས་
སྟོབས་རྗེས་དཔག་ཚད་མར་སོང་བ་ཡང་ཡིན་པའི་གཞི་མཐུན་སྲིད་པ་དེ།
དེ་སྒྲུབ་ཀྱི་དངོས་སྟོབས་ཀྱི་རྟགས་ཡང་དག་གི་མཚན་ཉིད། དབྱེ་ན་དངོས་
སྟོབས་ཀྱི་འབྲས་རང་མ་དམིགས་པའི་རྟགས་ཡང་དག་དང་གསུམ། མཚན་
518



གཞི་རིམ་པ་ལྟར། དུ་བ་དུ་ལྡན་ལ་ལ་མེ་ཡོད་པར་སྒྲུབ་པའི་དངོས་སྟོབས་
ཀྱི་འབྲས་རྟགས་ཡང་དག་དང་། བྱས་པ་སྒྲ་མི་རྟག་པར་བསྒྲུབ་པའི་དངོས་
སྟོབས་ཀྱི་རང་བཞིན་གྱི་རྟགས་ཡང་དག་དང་། མེ་མེད་པ་དེ་མཚན་མོའི་རྒྱུ་
མཚོར་དུ་བ་མེད་པར་སྒྲུབ་པའི་དངོས་སྟོབས་ཀྱི་མ་དམིགས་པའི་རྟགས་་་་
ཡང་དག་ཡིན།
（གཉིས་པ)ཡིད་ཆེས་ཀྱི་རྟགས་ཡང་དག་ནི། དེ་སྒྲུབ་ཀྱི་རྟགས་ཡང་
དག་གང་ཞིག དེ་སྒྲུབ་ཀྱི་དངོས་ཀྱི་བསྒྲུབ་བྱ་ཡང་དག་ཀྱང་ཡིན། ཤིན་ཏུ་
ལྐོག་གྱུར་ཡང་ཡིན་པའི་གཞི་མཐུན་སྲིད་པ་དེ། དེ་སྒྲུབ་ཀྱི་ཡིད་ཆེས་ཀྱི་
རྟགས་ཡང་དག་གི་མཚན་ཉིད། དབྱེ་ན། ཡིད་ཆེས་ཀྱི་རྟགས་ཡང་དག་ཏུ་
གྱུར་པའི་འབྲས་རང་མ་དམིགས་པའི་རྟགས་ཡང་དག་གསུམ། མཚན་གཞི་
ནི། དཔྱད་གསུམ་གྱིས་དག་པའི་ལུང་དེ། སྦྱིན་པས་ལོངས་སྤྱོད་ཁྲིམས་ཀྱིས་
བདེ་ཞེས་པའི་ལུང་རང་གི་བསྟན་བྱའི་དོན་རྟོགས་པའི་ཚད་མ་སྔ་མ་སྔོན་
དུ་སོང་བར་སྒྲུབ་པའི་ཡིད་ཆེས་ཀྱི་འབྲས་རྟགས་ཡང་དག་དང་། དེ་དེ་
འདྲའི་ལུང་རང་གི་བསྟན་བྱའི་དོན་ལ་མི་བསླུ་བར་སྒྲུབ་པའི་ཡིད་ཆེས་ཀྱི་་
རང་བཞིན་གྱི་རྟགས་ཡང་དག་དང་། དེ་དེ་འདྲའི་ལུང་རང་གི་བསྟན་བྱའི་
དོན་ལ་བསླུ་བ་མ་ཡིན་པར་སྒྲུབ་པའི་ཡིད་ཆེས་ཀྱི་མ་དམིགས་པའི་རྟགས་་་་
ཡང་དག་ཡིན། འདིར་དཔྱད་གསུམ་གྱིས་དག་པའི་ལུང་ཞེས་པ་ནི། རང་གི་
བསྟན་དོན་ལ་ཚད་མ་གསུམ་པོ་སྟེ་མངོན་སུམ། དངོས་སྟོབས་རྗེས་དཔག
ཡིད་ཆེས་རྗེས་དཔག་གང་གིས་ཀྱང་མི་གནོད་ཅིང་། ཁས་བླངས་སྔ་ཕྱི་
519



འགལ་བ་དང་། རང་ཚིག་དངོས་ཤུགས་འགལ་བ་སོགས་ཀྱིས་མི་གནོད་
པའི་ལུང་དུ་དམིགས་པ་ཞིག་ཡིན་ཏེ། རྣམ་འགྲེལ་ལས། མཐོང་དང་མ་
མཐོང་དངོས་པོ་ཡི། །དོན་དེ་དག་ལ་མངོན་སུམ་དང་། །རྗེས་སུ་དཔག་རྣམ་
གཉིས་ཀྱིས་ཀྱང་། །གནོད་མེད་ཅེས་གསུངས་པ་ལྟར་རོ། །
(གསུམ་པ)གྲགས་པའི་རྟགས་ཡང་དག་ནི། དེ་སྒྲུབ་ཀྱི་རྟགས་ཡང་
དག་གང་ཞིག དེ་སྒྲུབ་ཀྱི་དངོས་ཀྱི་བསྒྲུབ་བྱ་ཡང་དག་ཀྱང་ཡིན། བརྡའམ་
འདོད་པ་ཙམ་གྱིས་བཞག་པ་ཡང་ཡིན་པའི་གཞི་མཐུན་སྲིད་པ་དེ། དེ་སྒྲུབ་
ཀྱི་གྲགས་རྟགས་ཡང་དག་གི་མཚན་ཉིད། དེ་ལ་དབྱེ་ན། གྲགས་རྟགས་ཡང་
དག་ཏུ་གྱུར་པའི་རང་བཞིན་གྱི་རྟགས་ཡང་དག་དང་། དེར་གྱུར་པའི་མ་
དམིགས་པའི་རྟགས་ཡང་དག་གཉིས། མཚན་གཞི་ནི། རྟོག་ཡུལ་ན་ཡོད་པ་
དེ། རི་བོང་ཅན་ཟླ་བ་ཞེས་པའི་སྒྲས་བརྗོད་རུང་དུ་སྒྲུབ་པའི་གྲགས་པའི་
རང་བཞིན་གྱི་རྟགས་ཡང་དག་དང༌། རྟོག་ཡུལ་ན་ཡོད་པ་དེ། རི་བོང་ཅན་
དངོས་དབང་གིས་ཟླ་བ་ཞེས་པའི་སྒྲ་བརྗོད་རུང་མ་ཡིན་པར་སྒྲུབ་པའི་་་་་་
གྲགས་པའི་མ་དམིགས་པའི་རྟགས་ཡང་དག་ཡིན་ནོ། །རི་བོང་ཅན་ལ་ཟླ་
བའི་སྒྲས་བརྗོད་རུང་ནི་འདོད་པ་ཙམ་གྱིས་བཞག་ནུས་པ་ཡིན་ཏེ། ཟླ་བའི་
སྒྲ་ནི་གང་ལ་བརྡ་སྦྱར་བ་ལ་འཇུག བརྡ་ནི་འདོད་པས་སྦྱོར་ཞིང་། འདོད་
པ་དོན་ཐམས་ཅད་ལ་རང་དགར་འཇུག་པ་ཡིན་ནོ། །
520



བཞི་བ། རྟགས་ཡང་དག་ལ་མཐུན་ཕྱོགས་ལ་འཇུག་ཚུལ་གྱི་སྒོ་ནས་དབྱེ་བ་
བཤད་པ།
རྟགས་ཡང་དག་ལ་མཐུན་ཕྱོགས་ལ་འཇུག་ཚུལ་གྱི་སྒོ་ནས་དབྱེ་ན།
མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་དང་། མཐུན་
ཕྱོགས་ལ་རྣམ་གཉིས་སུ་འཇུག་པའི་རྟགས་ཡང་དག་གཉིས་ཡོད། །
(དང་པོ)མཐུན་ཕྱོགས་ལ་ཁྱབ་བྱེད་དུ་འཇུག་པའི་རྟགས་ཡང་དག་ནི།
མཐུན་ཕྱོགས་ལ་ཁྱབ་བྱེད་དུ་འཇུག་པའི་ཚུལ་གསུམ་ཡིན་པ། དེའི་མཚན་
ཉིད། གཞི་ལ་སྦྱར་ན། སྒྲ་མི་རྟག་པར་སྒྲུབ་པའི་ཚུལ་གསུམ་ཡང་ཡིན། མི་
རྟག་པ་ཡིན་ན་ཁྱོད་ཡིན་དགོས་པ་ཡང་ཡིན་པའི་གཞི་མཐུན་དུ་དམིགས་པ།
ཁྱོད་སྒྲ་མི་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དུ་འཇུག་པའི་་་་་་
རྟགས་ཡང་དག་གི་མཚན་ཉིད། མཚན་གཞི་ནི་བྱས་པ་ལྟ་བུ་ཡིན་ཏེ། རྣམ་
འགྲེལ་ལས། དངོས་པོ་ཙམ་ནི་སྒྲུབ་པ་ན། །དེ་ཙམ་ཁྱབ་བྱེད་སྒྲུབ་པ་ཡི། །
རྗེས་སུ་འགྲོ་བ་ཉམས་པ་མེད། །ཅེས་གསུངས་པའི་ཕྱིར། །
(གཉིས་པ)མཐུན་ཕྱོགས་ལ་རྣམ་གཉིས་སུ་འཇུག་པའི་རྟགས་ཡང་་་་་་
དག་ནི། མཐུན་ཕྱོགས་ལ་རྣམ་གཉིས་སུ་འཇུག་པའི་ཚུལ་གསུམ་ཡིན་པ།
དེའི་མཚན་ཉིད། གཞི་ལ་སྦྱར་ན། སྒྲ་མི་རྟག་པར་སྒྲུབ་པའི་ཚུལ་གསུམ་
ཡང་ཡིན། མི་རྟག་པ་ཡིན་ན་ཁྱོད་ཡིན་མི་དགོས་པ་ཡང་ཡིན་པའི་གཞི་
མཐུན་པར་དམིགས་པ། རང་ཉིད་སྒྲ་མི་རྟག་པར་སྒྲུབ་པའི་མཐུན་ཕྱོགས་
ལ་རྣམ་གཉིས་སུ་འཇུག་པའི་རྟགས་ཡང་དག་གི་མཚན་ཉིད། མཚན་གཞི་
521



ནི་རྩོལ་བྱུང་ལྟ་བུ་ཡིན་ཏེ། དེ་སྒྲ་མི་རྟག་པར་སྒྲུབ་པའི་ཚུལ་གསུམ་ཡིན་པ་
གང་ཞིག མི་རྟག་པ་ཡིན་ན་རྩོལ་བྱུང་ཡིན་མི་དགོས་པའི་ཕྱིར། རྟགས་ཕྱི་
མ་དེར་ཐལ། རྩོལ་བྱུང་མ་ཡིན་པའི་བྲག་རི་ལ་སོགས་པ་ཡོད་པ་གང་ཞིག
དེ་མི་རྟག་པ་ཡིན་པའི་ཕྱིར། །
ལྔ་བ། རྟགས་ཡང་དག་ལ་རྒོལ་བའི་སྒོ་ནས་དབྱེ་བ་བཤད་པ།
རྟགས་ཡང་དག་ལ་རྒོལ་བའི་སྒོ་ནས་དབྱེ་ན། རང་དོན་སྐབས་ཀྱི་
རྟགས་ཡང་དག་དང་། གཞན་དོན་སྐབས་ཀྱི་རྟགས་ཡང་དག་གཉིས། །
(དང་པོ)རང་དོན་སྐབས་ཀྱི་རྟགས་ཡང་དག་ནི། རང་དོན་སྐབས་ཀྱི་
ཚུལ་གསུམ་ཡིན་པ་རང་དོན་སྐབས་ཀྱི་རྟགས་ཡང་དག་གི་མཚན་ཉིད།
ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་ཀྱང་ཡིན། ཁྱོད་ཀྱི་རྟགས་
ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་མེད་པ་ཡང་ཡིན་པའི་གཞི་
མཐུན་པ་དེ་ཁྱོད་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་་་་
དག་གི་མཚན་ཉིད། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་
རྟགས་ཡང་དག་ཏུ་སོང་བའི་གང་ཟག་གི་ངོར། བྱས་པ་སྒྲ་མི་རྟག་པར་སྒྲུབ་
པའི་རང་དོན་སྐབས་ཀྱི་རྟགས་ཡང་དག་ཡིན་ཏེ། སྔ་རྒོལ་རང་གིས་རང་
ཉིད་ལ་བྱས་པ་སྒྲ་མི་རྟག་པར་སྒྲུབ་པའི་རྟགས་སུ་བཀོད་པའི་ཚེ་བྱས་པ་དེ་
སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཡིན་པའི་ཕྱིར་
རོ། །
522



（གཉིས་པ)གཞན་དོན་སྐབས་ཀྱི་རྟགས་ཡང་དག་ནི། གཞན་དོན་
སྐབས་ཀྱི་ཚུལ་གསུམ་ཡིན་པ། གཞན་དོན་སྐབས་ཀྱི་རྟགས་ཡང་དག་གི་
མཚན་ཉིད། ཁྱོད་སྒྲ་མི་རྟག་པར་སྒྲུབ་པའི་རྟགས་ཡང་དག་ཀྱང་ཡིན། ཁྱོད་
ཀྱི་རྟགས་ཀྱིས་སྒྲ་མི་རྟག་པར་སྒྲུབ་པའི་ཕྱི་རྒོལ་ཡང་དག་ཡོད་པ་ཡང་ཡིན་
པའི་གཞི་མཐུན་པ་དེ། ཁྱོད་སྒྲ་མི་རྟག་པར་སྒྲུབ་པའི་གཞན་དོན་སྐབས་ཀྱི་
རྟགས་ཡང་དག་གི་མཚན་ཉིད། སྒྲ་མི་རྟག་པར་སྒྲུབ་པའི་སྔ་རྒོལ་ཡང་དག་
གིས་སྒྲ་མི་རྟག་པར་སྒྲུབ་པའི་རྟགས་ཡང་དག་འགོད་པ་སྐབས་སུ་བབ་པའི་
རྒོལ་བའི་ངོར། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་
ན་བྱས་པ་ལྟ་བུ་ནི་གཞན་དོན་སྐབས་ཀྱི་རྟགས་ཡང་དག་ཡིན་ནོ། །
ཁ་ཅིག་གིས། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་
རྟགས་ཡང་དག་དང་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་་་་་་་
གཉིས་ཀ་ཡིན་ཟེར་ན། བྱས་པ་ཆོས་ཅན། ཁྱོད་ཀྱི་རྟགས་ཀྱིས་སྒྲ་མི་རྟག་
པར་སྒྲུབ་པའི་ཕྱི་རྒོལ་ཡང་དག་མེད་པར་ཐལ། ཁྱོད་དེ་སྒྲུབ་ཀྱི་རང་དོན་
སྐབས་ཀྱི་རྟགས་ཡང་དག་ཡིན་པའི་ཕྱིར། འདོད་ན། དེ་ཆོས་ཅན། དེ་ཡོད་
པར་ཐལ། ཁྱོད་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་
ཕྱིར། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་ཞེས་པའི་སྦྱོར་བ་དེ་གཞན་
དོན་སྐབས་ཀྱི་རྟགས་ཡང་དག་གི་སྦྱོར་བ་རྣམ་དག་ཡིན་པའི་ཕྱིར། ཡང་ཁ་
ཅིག་གིས། རང་དོན་སྐབས་ཀྱི་རྟགས་ཡང་དག་མེད་ཟེར་ན། མི་འཐད་དེ།
བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་ཏུ་་་་་
523



སོང་བའི་ཚེ། བྱས་པ་སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་
ཡང་དག་ཡིན་པའི་ཕྱིར། གཞན་ཡང་། རང་དོན་སྐབས་ཀྱི་རྟགས་ཡང་དག་
ཡོད་པར་ཐལ། ， སྒྲ་མི་རྟག་པར་སྒྲུབ་པའི་རང་དོན་སྐབས་ཀྱི་རྟགས་ཡང་
དག་ཡོད་པའི་ཕྱིར། དེར་ཐལ། བྱས་པ་སྒྲ་མི་རྟག་པར་སྒྲུབ་པའི་རང་དོན་
སྐབས་ཀྱི་རྟགས་ཡང་དག་ཏུ་སོང་བ་ཡོད་པའི་ཕྱིར། བྱས་པ་དེ་སྒྲུབ་ཀྱི་རང་
དོན་སྐབས་ཀྱི་རྟགས་ཡང་དག་ཏུ་སོང་བའི་གང་ཟག་ཡོད་པའི་ཕྱིར་ཏེ། དུ་
བ་དུ་ལྡན་ལ་ལ་མེ་ཡོད་པར་སྒྲུབ་པའི་རང་དོན་སྐབས་ཀྱི་རྟགས་ཡང་དག་
ཏུ་སོང་བའི་གང་ཟག་ཡོད་པའི་ཕྱིར། །
ཞར་བྱུང་རྟགས་དཔེ་ཕྱོགས་གསུམ་གྱི་
སྐྱོན་ཡོན་བཤད་པ།
དང་པོ། རྟགས་ཀྱི་སྐྱོན་ཡོན་བཤད་པ།
（དང་པོ)རྟགས་སྐྱོན་བཤད་པ། རྟགས་སུ་བཀོད་ཙམ་ནས་རྟགས་ཀྱི་
ཉེས་པ་རྗེས་སུ་འབྲེལ་བའི་ཆར་དམིགས་པ། རྟགས་སྐྱོན་གྱི་མཚན་ཉིད།
རྟགས་སྐྱོན་ལ་དབྱེ་ན། འགལ་བའི་རྟགས་སྐྱོན། མ་ངེས་པའི་རྟགས་སྐྱོན།
མ་གྲུབ་པའི་རྟགས་སྐྱོན་དང་གསུམ་ལས། རྟགས་སུ་བཀོད་ཙམ་ནས་འགལ་
བའི་རྟགས་ཀྱི་ཉེས་པ་རྗེས་སུ་འབྲེལ་བའི་ཆར་དམིགས་པ། འགལ་བའི་
རྟགས་སྐྱོན་གྱི་མཚན་ཉིད། མཚན་གཞི་ནི། སྒྲ་རྟག་པར་སྒྲུབ་པ་ལྟ་བུ་ལ་
524



མཚོན་ན་དེ་སྒྲུབ་ཀྱི་ཕྱོགས་ཆོས་ཀྱང་ཡིན། དེ་སྒྲུབ་ཀྱི་མ་ངེས་པའི་གཏན་
ཚིགས་མ་ཡིན་པ་ཡང་ཡིན་པའི་གཞི་མཐུན་པ་ལྟ་བུ། རྟགས་སུ་བཀོད་ཙམ་
ནས་མ་ངེས་པའི་རྟགས་ཀྱི་ཉེས་པ་རྗེས་སུ་འབྲེལ་བའི་ཆར་དམིགས་པ། མ་
ངེས་པའི་རྟགས་སྐྱོན་གྱི་མཚན་ཉིད། མཚན་གཞི་ནི། སྒྲ་རྟག་སྒྲུབ་ལ་མཚོན་
ན། དེ་སྒྲུབ་ཀྱི་ཕྱོགས་ཆོས་ཀྱང་ཡིན། དེ་སྒྲུབ་ཀྱི་འགལ་རྟགས་མ་ཡིན་པ་
ཡང་ཡིན་པའི་གཞི་མཐུན་པ་ལྟ་བུ། དེ་སྒྲུབ་ཀྱི་རྟགས་སུ་བཀོད་ཙམ་ནས་མ་
གྲུབ་པའི་ཉེས་པ་རྗེས་སུ་འབྲེལ་བའི་ཆར་དམིགས་པ། དེ་སྒྲུབ་ཀྱི་མ་གྲུབ་
པའི་རྟགས་སྐྱོན་གྱི་མཚན་ཉིད། མཚན་གཞི་ནི། དེ་སྒྲུབ་ཀྱི་རྟགས་སུ་བཀོད་
པ་ཡང་ཡིན། དེ་སྒྲུབ་ཀྱི་ཕྱོགས་ཆོས་མ་ཡིན་པ་ཡང་ཡིན་པའི་གཞི་མཐུན་པ་
ལྟ་བུའོ། །
（གཉིས་པ)རྟགས་ཀྱི་ཡོན་ཏན་བཤད་པ། རྟགས་སུ་བཀོད་ཙམ་ནས་
རྟགས་ཀྱི་ཕན་ཡོན་རྗེས་སུ་འབྲེལ་བའི་ཆར་དམིགས་པ། རྟགས་ཀྱི་ཡོན་
ཏན་གྱི་མཚན་ཉིད། དེ་ལ་དབྱེ་ན། རང་དོན་སྐབས་ཀྱི་རྟགས་ཀྱི་ཡོན་ཏན་
དང་གཞན་དོན་སྐབས་ཀྱི་རྟགས་ཀྱི་ཡོན་ཏན་གཉིས་ལས། མཚན་གཞི་རིམ་
པ་བཞིན། རང་དོན་སྐབས་ཀྱི་ཚུལ་གསུམ་ཡིན་པ་དང་གཞན་དོན་སྐབས་
ཀྱི་ཚུལ་གསུམ་ཡིན་པ་ལྟ་བུའོ། །
གཉིས་པ། དཔེའི་སྐྱོན་ཡོན་བཤད་པ།
(དང་པོ）དཔེའི་སྐྱོན་བཤད་པ། དཔེར་བཀོད་ཙམ་ནས་དཔེའི་ཉེས་
525



པ་རྗེས་སུ་འབྲེལ་བའི་ཆར་དམིགས་པ་དཔེ་སྐྱོན་གྱི་མཚན་ཉིད། དཔེ་སྐྱོན་
ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། མཐུན་དཔེའི་སྐྱོན་དང་མི་མཐུན་
དཔེའི་སྐྱོན་གཉིས་ལས། མཐུན་དཔེ་བཀོད་ཙམ་ནས་མཐུན་དཔེའི་ཉེས་པ་
རྗེས་སུ་འབྲེལ་བའི་ཆར་དམིགས་པ་མཐུན་དཔེའི་སྐྱོན་གྱི་མཚན་ཉིད། །
མཚན་གཞི་ནི་སྒྲ་མི་རྟག་པར་སྒྲུབ་པའི་མཐུན་དཔེར་བཟུང་ནས་རྒོལ་བ་་་་
རྟོགས་ལྡན་གྱིས་དེ་སྒྲུབ་ཀྱི་མཐུན་དཔེ་ཡང་དག་ཏུ་ཁས་མ་བླངས་པ་ལྟ་བུ།
མི་མཐུན་དཔེར་བཀོད་ཙམ་ནས་མི་མཐུན་དཔེའི་ཉེས་པ་རྗེས་སུ་འབྲེལ་་་
བའི་ཆར་དམིགས་པ་མི་མཐུན་དཔེའི་སྐྱོན་གྱི་མཚན་ཉིད། མཚན་གཞི་ནི་
དེ་སྒྲུབ་ཀྱི་མི་མཐུན་དཔེར་བཟུང་ནས་རྒོལ་བ་རྟོགས་ལྡན་གྱིས་མི་མཐུན་་་་་
དཔེ་ཡང་དག་ཏུ་ཁས་མ་བླངས་པ་ལྟ་བུའོ། །
(གཉིས་པ)དཔེའི་ཡོན་ཏན་བཤད་པ། དཔེར་བཀོད་ཙམ་ནས་དཔེའི་
ཕན་ཡོན་རྗེས་སུ་འབྲེལ་བའི་ཆར་དམིགས་པ་དཔེའི་ཡོན་ཏན་གྱི་མཚན་་་་་
ཉིད། དབྱེ་ན་མཐུན་དཔེའི་ཡོན་ཏན་དང་མི་མཐུན་དཔེའི་ཡོན་ཏན་གཉིས་
ལས། མཐུན་དཔེར་བཀོད་ཙམ་ནས་མཐུན་དཔེའི་ཡོན་ཏན་རྗེས་སུ་འབྲེལ་
བའི་ཆར་དམིགས་པ་མཐུན་དཔེའི་ཡོན་ཏན་གྱི་མཚན་ཉིད། མི་མཐུན་
དཔེར་བཀོད་ཙམ་ནས་མི་མཐུན་དཔེའི་ཡོན་ཏན་རྗེས་སུ་འབྲེལ་བའི་ཆར་
དམིགས་པ་མི་མཐུན་དཔེའི་ཡོན་ཏན་གྱི་མཚན་ཉིད། མཚན་གཞི་རིམ་པ་
བཞིན། སྒྲ་མི་རྟག་སྒྲུབ་ཀྱི་མཐུན་དཔེར་བཟུང་ནས་རྒོལ་བ་རྟོགས་ལྡན་
གྱིས་དེ་སྒྲུབ་ཀྱི་མཐུན་དཔེ་ཡང་དག་ཏུ་ཁས་བླངས་པ་དང་པོ་དང་། དེ་
526



སྒྲུབ་ཀྱི་མི་མཐུན་དཔེར་བཟུང་ནས་རྒོལ་བ་རྟོགས་ལྡན་གྱིས་དེ་སྒྲུབ་ཀྱི་མི་་་
མཐུན་དཔེ་ཡང་དག་ཏུ་ཁས་བླངས་པ་གཉིས་པ་ཡིན་ནོ། །
གསུམ་པ། ཕྱོགས་ཀྱི་སྐྱོན་ཡོན་བཤད་པ།
（དང་པོ)ཕྱོགས་སྐྱོན་བཤད་པ། ཕྱོགས་སུ་བཀོད་ཙམ་ནས་ཕྱོགས་ཀྱི་
ཉེས་པ་རྗེས་སུ་འབྲེལ་བའི་ཆར་དམིགས་པ་ཕྱོགས་སྐྱོན་གྱི་མཚན་ཉིད།
རྣམ་འགྲེལ་ལས། དེ་ཕྱིར་དེ་ཙམ་དང་འབྲེལ་བ། །ཕྱོགས་ཀྱི་སྐྱོན་འདོད་
གཞན་མིན་ཏེ། །མངོན་སུམ་ལ་སོགས་འགལ་བ་བཞིན། །ཞེས་དང་། སྒྲུབ་
བྱེད་སྐྱོན་ནི་ཐམས་ཅད་ཀྱིས། །ཕྱོགས་ཉིད་ལ་ནི་གནོད་འགྱུར་བ། །དེ་ལྟ་ན་
ཡང་དམ་བཅའ་བ། །ཙམ་དང་འབྲེལ་བ་ཕྱོགས་སྐྱོན་ཡིན། །ཞེས་གསུངས་
པའི་ཕྱིར། མཚན་གཞི་ནི་སྒྲ་མཉན་བྱར་སྒྲུབ་པའི་ཕྱོགས་སུ་བཟུང་ནས་
རྒོལ་བ་རྟོགས་ལྡན་གྱིས་དེ་སྒྲུབ་ཀྱི་ཕྱོགས་ཡང་དག་ཏུ་ཁས་མ་བླངས་པ་ལྟ་
བུའོ། །
（གཉིས་པ)ཕྱོགས་ཀྱི་ཡོན་ཏན་བཤད་པ། ཕྱོགས་སུ་བཀོད་ཙམ་ནས་
ཕྱོགས་ཀྱི་ཕན་ཡོན་རྗེས་སུ་འབྲེལ་བའི་ཆར་དམིགས་པ་ཕྱོགས་ཀྱི་ཡོན་ཏན་
གྱི་མཚན་ཉིད། དབྱེ་ན། རང་དོན་སྐབས་ཀྱི་ཕྱོགས་ཀྱི་ཡོན་ཏན་དང་གཞན་
དོན་སྐབས་ཀྱི་ཕྱོགས་ཀྱི་ཡོན་ཏན་གཉིས་ལས། མཚན་གཞི་རིམ་པ་བཞིན།
ཚད་མས་མ་བསལ་ཞིང་རྒོལ་བ་རྟོགས་ལྡན་གྱིས་རང་དོན་བསྒྲུབ་བྱ་ཡང་་་་
དག་ཏུ་ཁས་བླངས་པ་དང་པོ་དང་། ངོ་བོའི་དོན་སོགས་ཆོས་ལྔ་ཚང་བ་
527



གཉིས་པ་ཡིན་ནོ། །
ས་བཅད་ལྔ་བ། གཏན་ཚིགས་ལྟར་སྣང་
བཤད་པ།
ད་ནི་རྟགས་ཡང་དག་གི་ལོག་ཕྱོགས་གཏན་ཚིགས་ལྟར་སྣང་བཤད་པ་
ལ་མཚན་ཉིད་དང་དབྱེ་བ་གཉིས། དེ་སྒྲུབ་ཀྱི་ཚུལ་གསུམ་མ་ཡིན་པ་གང་
ཞིག དེ་སྒྲུབ་ཀྱི་རྟགས་སུ་བཀོད་པ་དེ་སྒྲུབ་ཀྱི་གཏན་ཚིགས་ལྟར་སྣང་གི་
མཚན་ཉིད། ཁ་ཅིག་གིས་ཚུལ་གསུམ་མ་ཡིན་པ་གཏན་ཚིགས་ལྟར་སྣང་གི་
མཚན་ཉིད་ཟེར་ན་མི་འཐད་དེ། གཏན་ཚིགས་ལྟར་སྣང་མེད་པའི་ཕྱིར་ཏེ།
གཞི་གྲུབ་ན་རྟགས་ཡང་དག་ཡིན་པས་ཁྱབ་པའི་ཕྱིར་རོ། །སྤྱིར་གཏན་
ཚིགས་ལྟར་སྣང་མེད་ཀྱང་གཞི་ལ་སྦྱར་ནས་དབྱེ་ན། དེ་སྒྲུབ་ཀྱི་འགལ་བའི་
གཏན་ཚིགས་དང་། མ་ངེས་པའི་གཏན་ཚིགས་དང་། མ་གྲུབ་པའི་གཏན་
ཚིགས་དང་གསུམ་ཡོད།
དང་པོ། འགལ་བའི་གཏན་ཚིགས་བཤད་པ།
དེ་སྒྲུབ་ཀྱི་ཕྱོགས་ཆོས་ཀྱང་ཡིན། དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་ཏུ་
ཡང་ཡིན་པའི་གཞི་མཐུན་པར་དམིགས་པ། དེ་སྒྲུབ་ཀྱི་འགལ་བའི་གཏན་
ཚིགས་ཀྱི་མཚན་ཉིད། གཞི་ལ་སྦྱར་ན་སྒྲ་རྟག་པར་སྒྲུབ་པའི་ཕྱོགས་ཆོས་
528



ཀྱང་ཡིན། སྒྲ་རྟག་པ་མ་ཡིན་པར་སྒྲུབ་པའི་རྗེས་ཁྱབ་ཀྱང་ཡིན་པའི་གཞི་
མཐུན་པ་དེ་སྒྲ་རྟག་པར་སྒྲུབ་པའི་འགལ་བའི་གཏན་ཚིགས་ཀྱི་མཚན་ཉིད།
མཚན་གཞི་ནི་བྱས་པ་ལྟ་བུའོ། །དེ་ལ་དབྱེ་ན། མི་མཐུན་ཕྱོགས་ལ་ཁྱབ་
བྱེད་དུ་འཇུག་པའི་འགལ་རྟགས་དང༌། མི་མཐུན་ཕྱོགས་ལ་རྣམ་གཉིས་སུ་
འཇུག་པའི་འགལ་རྟགས་གཉིས། མཚན་གཞི་ནི། བྱས་པ་སྒྲ་མི་རྟག་པ་མ་
ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་འགལ་་་་་་་
རྟགས་དང་། བྱས་པའི་བྱེ་བྲག་སྒྲ་མི་རྟག་པ་མ་ཡིན་པར་སྒྲུབ་པའི་མི་
མཐུན་ཕྱོགས་ལ་རྣམ་གཉིས་སུ་འཇུག་པའི་འགལ་རྟགས་ཡིན། བྱས་པ་ཆོས་
ཅན། སྒྲ་མི་རྟག་པ་མ་ཡིན་པའི་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དུ་
འཇུག་པའི་འགལ་རྟགས་ཡིན་ཏེ། དེ་སྒྲུབ་ཀྱི་འགལ་རྟགས་ཡིན་པ་གང་
ཞིགམི་རྟག་པ་ཡིན་ན་ཁྱོད་ཡིན་པས་ཁྱབ་པའི་ཕྱིར། བྱས་པའི་བྱེ་བྲག་ཆོས་
ཅན། སྒྲ་མི་རྟག་པ་མ་ཡིན་པར་སྒྲུབ་པའི་རྣམ་གཉིས་སུ་འཇུག་པའི་འགལ་
རྟགས་ཡིན་པར་ཐལ། དེ་སྒྲུབ་ཀྱི་འགལ་རྟགས་ཡིན་པ་གང་ཞིག མི་རྟག་པ་
ཡིན་ན་བྱས་པའི་བྱེ་བྲག་ཡིན་པས་མ་ཁྱབ་པའི་ཕྱིར། དང་པོ་གྲུབ་སྟེ། སྒྲ་
རྟག་པར་སྒྲུབ་པའི་འགལ་རྟགས་ཡིན་པའི་ཕྱིར། དེར་ཐལ། དེ་སྒྲུབ་ཀྱི་
ཕྱོགས་ཆོས་གང་ཞིག ཁྱོད་ཀྱི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཕྱིན་ཅི་ལོག་
ཏུ་ངེས་པའི་ཕྱིར། ཁོ་ན་རེ། སྒྲ་མི་རྟག་པར་སྒྲུབ་པའི་འགལ་རྟགས་ཡོད་
པར་ཐལ། སྒྲ་རྟག་པར་སྒྲུབ་པའི་འགལ་རྟགས་ཡོད་པའི་ཕྱིར་ཟེར་ན་མ་
ཁྱབ། འདོད་མི་ནུས་ཏེ། སྒྲ་མི་རྟག་པར་སྒྲུབ་པའི་གཏན་ཚིགས་ལྟར་སྣང་
529



ཡིན་ན་དེ་སྒྲུབ་ཀྱི་མ་ངེས་པའི་གཏན་ཚིགས་དང་དེ་སྒྲུབ་ཀྱི་མ་གྲུབ་པའི་་་་་
གཏན་ཚིགས་གང་རུང་ཡིན་དགོས་པའི་ཕྱིར། །
ཡང་དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། ཆོས་ཀྱི་ངོ་བོ་སྒྲུབ་
པའི་འགལ་རྟགས། སྒྲས་ཟིན་གྱི་ཆོས་ཀྱི་ཁྱད་པར་སྒྲུབ་པའི་འགལ་རྟགས།
སྒྲས་ཟིན་གྱི་ཆོས་ཅན་གྱི་ཁྱད་པར་སྒྲུབ་པའི་འགལ་རྟགས།སྒྲས་ཟིན་གྱི་ཆོས་
ཅན་གྱི་ངོ་བོ་སྒྲུབ་པའི་འགལ་རྟགས་དང་བཞི་ཡོད་པ་ལས། དང་པོ་ནི།
གྲངས་ཅན་པའི་ཞེ་འདོད་ལ་མིག་སོགས་གང་ཟག་གི་བདག་གི་དོན་བྱེད་་་་་
པར་སྒྲུབ་འདོད་ནས། མིག་སོགས་ཆོས་ཅན། གཞན་དོན་བྱེད་དེ། འདུས་
བསགས་ཡིན་པའི་ཕྱིར་ཞེས་བཀོད་པའི་ཚེ་ན་དེ་ཡིན་ཏེ། བདག་དོན་བྱེད་
པ་དེ། དེ་སྒྲུབ་ཀྱི་བསྒྲུབ་བྱའི་ཆོས་ཀྱི་ངོ་བོ་གང་ཞིག དེའི་ཚེ་ན་འདུས་
བསགས་དེ། མིག་སོགས་བདག་དོན་བྱེད་པར་སྒྲུབ་པའི་འགལ་རྟགས་ཡང་
དག་ཡིན་པའི་ཕྱིར། གྲངས་ཅན་པའི་ཞེ་འདོད་ལ་དེ་ལྟར་སྒྲུབ་འདོད་ནས་
སྦྱོར་བ་དེ་ལྟར་བཀོད་པ་ནི། ཤེས་བྱ་ལ་ཉེར་ལྔར་ཕྱེ་ནས་ཉེར་བཞི་བེམ་པོ་
དང་། བདག་ཤེས་རིག་གི་སྐྱེས་བུ་ཁོ་ན་རིག་པར་འདོད་ཅིང་། གཞན་དོན་
བྱེད་ཅེས་པ་ཡང་བེམ་པོ་ཉེར་བཞི་བོ་དེ་ལས་གཞན་པའི་དོན་བྱེད་ཅེས་པ་
ཡིན་ལ། བེམ་པོ་ཉེར་བཞི་ལས་གཞན་པ་ནི་ཤེས་རིག་གི་སྐྱེས་བུ་ལས་མེད་
པས་སྦྱོར་བ་དེ་ལྟར་བཀོད་པས། བདག་ཤེས་རིག་གི་སྐྱེས་བུའི་དོན་སྒྲུབ་
པར་འགྱུར་སྙམ་དུ་བསམས་ནས་ཟོལ་སྦྱོར་དེ་ལྟར་བཀོད་པའོ། །གཉིས་པ་
ནི། གྲངས་ཅན་པས་དེ་ལྟར་སྒྲུབ་འདོད་ནས་ངག་ཏུ་མིག་སོགས་ཆོས་ཅན།
530



འདུས་པ་མ་ཡིན་པའི་ཡུལ་ཅན་གྱི་དོན་བྱེད་དེ། འདུས་བསགས་ཡིན་པའི་
ཕྱིར་ཞེས་བཀོད་པའི་ཚེ་ན་དེ་ལྟ་བུ་ཡིན་ཏེ། འདུས་པ་མ་ཡིན་པའི་ཡུལ་
ཅན་དེ་སྦྱོར་བ་དེའི་སྒྲས་ཟིན་གྱི་ཆོས་ཀྱི་ཁྱད་པར་གང་ཞིག དེའི་ཚེ་ན་
འདུས་བསགས་མིག་སོགས་འདུས་པ་མ་ཡིན་པའི་ཡུལ་ཅན་གྱི་དོན་བྱེད་་་་་
པར་སྒྲུབ་པའི་འགལ་རྟགས་ཡིན་པའི་ཕྱིར། གསུམ་པ་ནི། དེའི་ཞེ་འདོད་ལ་
དེ་ལྟར་སྒྲུབ་འདོད་ནས་ངག་ཏུ་འདུས་པ་མ་ཡིན་པའི་ཡུལ་ཅན་གྱི་མིག་་་་་་
སོགས་ཆོས་ཅན། གཞན་དོན་བྱེད་དེ། འདུས་བསགས་ཡིན་པའི་ཕྱིར་ཞེས་
བཀོད་པའི་ཚེ་ན་དེ་ལྟ་བུ་ཡིན་ཏེ། འདུས་པ་མ་ཡིན་པའི་ཡུལ་ཅན་དེ། སྦྱོར་
བ་དེའི་སྒྲས་ཟིན་གྱི་ཆོས་ཅན་གྱི་ཁྱད་པར་གང་ཞིག དེའི་ཚེ་ན་མིག་སོགས་
འདུས་པ་མ་ཡིན་པའི་ཡུལ་ཅན་གྱི་དོན་བྱེད་པར་སྒྲུབ་པའི་འགལ་རྟགས་་་་་
ཡིན་པའི་ཕྱིར་ཏེ། དེ་ཚེ་ན་དེ་མིག་སོགས་བདག་དོན་བྱེད་པར་སྒྲུབ་པའི་
འགལ་རྟགས་གང་ཞིག གྲངས་ཅན་པས། འདུས་པ་མ་ཡིན་པའི་ཡུལ་ཅན་
དང་གང་ཟག་གི་བདག་དོན་གཅིག་ཏུ་འདོད་པའི་ཕྱིར་ཏེ། དེས་བདག་
ཤེས་རིག་གི་སྐྱེས་བུ་དེ། རྡུལ་དུ་མ་འདུས་པ་མ་ཡིན་ཞིང་མིག་སོགས་བེམ་
པོ་ཉེར་བཞི་བོ་དེའི་ཡུལ་ཅན་ཡིན་པས་ན། འདུས་པ་མ་ཡིན་པའི་ཡུལ་ཅན་
ཞེས་སུ་འདོད་པའི་ཕྱིར། བཞི་བ་ནི། བྱེ་བྲག་པས་ནམ་མཁའ་དངོས་པོར་
སྒྲུབ་འདོད་ནས་ནམ་མཁའ་དངོས་པོ་བ་ཆོས་ཅན། རྟག་སྟེ། འདུས་མ་བྱས་
ཡིན་པའི་ཕྱིར་ཞེས་བཀོད་པའི་ཚེ་ན་དེ་ལྟ་བུ་ཡིན་ཏེ། ནམ་མཁའ་དངོས་པོ་
བ་དེ། དེའི་སྒྲས་ཟིན་གྱི་ཆོས་ཅན་གྱི་ངོ་བོར་བཟུང་བ་གང་ཞིག དེའི་ཚེ་ན་
531



འདུས་མ་བྱས་དེ་ནམ་མཁའ་དངོས་པོར་སྒྲུབ་པའི་འགལ་རྟགས་ཡིན་པའི་
ཕྱིར། །
གཉིས་པ། མ་ངེས་པའི་གཏན་ཚིགས་བཤད་པ།
དེ་སྒྲུབ་ཀྱི་ཕྱོགས་ཆོས་ཀྱང་ཡིན། རང་ཉིད་དེ་སྒྲུབ་ལ་ཕྱོགས་ཆོས་ཅན་
དུ་སོང་བའི་གང་ཟག་གིས་རང་ཉིད་ཀྱི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་་་་་
རྣལ་མར་ཡང་མ་ངེས། ཕྱིན་ཅི་ལོག་ཏུ་ཡང་མ་ངེས་པ་ཡིན་པའི་གཞི་མཐུན་
པ་དེ་རང་ཉིད་དེ་སྒྲུབ་ཀྱི་མ་ངེས་པའི་གཏན་ཚིགས་ཀྱི་མཚན་ཉིད། ཡང་ན།
སྒྲ་རྟག་པར་སྒྲུབ་པའི་ཕྱོགས་ཆོས་ཀྱང་ཡིན། སྒྲ་རྟག་པར་སྒྲུབ་པའི་རྗེས་
ཁྱབ་མ་ཡིན་པ་ཡང་ཡིན། སྒྲ་རྟག་པ་མ་ཡིན་པར་སྒྲུབ་པའི་རྗེས་ཁྱབ་མ་
ཡིན་པ་ཡང་ཡིན་པའི་གཞི་མཐུན་པ་དེ་སྒྲ་རྟག་པར་སྒྲུབ་པའི་མ་ངེས་པའི་
གཏན་ཚིགས་ཀྱི་མཚན་ཉིད། མ་ངེས་པའི་གཏན་ཚིགས་ལ་དབྱེ་ན། དེ་སྒྲུབ་
ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་དང་། དེ་སྒྲུབ་ཀྱི་ཐུན་
མོང་བའི་མ་ངེས་པའི་གཏན་ཚིགས་གཉིས་ཡོད། །
(དང་པོ)དེ་སྒྲུབ་ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་
ནི། ཁྱོད་དེ་སྒྲུབ་ཀྱི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་ལ་
ཕྱོགས་ཆོས་ཅན་དུ་སོང་བའི་གང་ཟག་གིས་ཁྱོད་དེ་སྒྲུབ་ཀྱི་མཐུན་ཕྱོགས་ལ་
ཡོད་པར་མ་ངེས་པ་ཡང་ཡིན། གང་ཟག་དེས་ཁྱོད་དེ་སྒྲུབ་ཀྱི་མི་མཐུན་
ཕྱོགས་ལ་ཡོད་པར་མ་ངེས་པ་ཡང་ཡིན་པའི་གཞི་མཐུན་པ་དེ་ཁྱོད་དེ་སྒྲུབ་
532



ཀྱི་ཐུན་མོང་མ་ཡིན་པའི་མ་ངེས་པའི་གཏན་ཚིགས་ཀྱི་མཚན་ཉིད། མཚན་
གཞི་ནི། མཉན་བྱ། སྒྲ་མ་ཡིན་པ་ལས་ལོག་པ། སྒྲའི་ལྡོག་པ་རྣམས་རེ་རེ་
ནས། སྒྲ་མི་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་
ཚིགས་དང་སྒྲ་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་གཏན་
ཚིགས་གཉིས་ཀ་ཡིན། སྡེ་བདུན་རྒྱན་ལས། དང་པོའི་མཚན་ཉིད། དེ་སྒྲུབ་
ཀྱི་ཕྱོགས་ཆོས་སུ་སོང་བའི་ཕྱི་རྒོལ་གྱིས་དེ་སྒྲུབ་ཀྱི་མཐུན་ཕྱོགས་མི་མཐུན་་་
ཕྱོགས་གང་ལ་ཡང་མ་མཐོང་བའི་རྟགས། དཔེར་ན། སྒྲ་མི་རྟག་པར་སྒྲུབ་
པ་ལ་མཉན་བྱ་རྟགས་སུ་བཀོད་པ་ལྟ་བུའོ། །ཞེས་གསུངས་ཏེ། འདི་ལ་ཅིའི་
ཕྱིར་ཐུན་མོང་མ་ཡིན་པའི་མ་ངེས་པའི་རྟགས་ཞེས་བྱ་ཞེ་ན། དེ་སྒྲུབ་ཀྱི་
རྟགས་མཉན་བྱ་འདི་ཆོས་ཅན་སྒྲ་ལས་གཞན་ལ་མི་འཇུག་པས་རྟགས་འདི་
ལ་ཁྱབ་འབྲེལ་ངེས་པའི་གཞིར་གྱུར་པའི་མཐུན་དཔེ་ཡང་དག་མི་སྲིད་པའི་
ཕྱིར། མཉན་བྱ་སྒྲ་ལས་གཞན་ལ་མི་འཇུག་ཅེས་པ་ནི། མཉན་བྱ་དེ་སྒྲ་ཁོ་
ནའི་ཐུན་མོང་མིན་པའི་ཁྱད་ཆོས་ཡིན་པའི་སྒོ་ནས་སྒྲ་ལ་རྟག་འཛིན་གྱི་ཐེ་
ཚོམ་མ་བསལ་བའི་བར་དུ་མཉན་བྱ་ལའང་ཐེ་ཚོམ་དེ་སེལ་མི་སྲིད་པ་ལ་་་་་་
བྱེད་པ་ཡིན་ནོ། །
(གཉིས་པ)ཐུན་མོང་བའི་མ་ངེས་པའི་གཏན་ཚིགས་ནི། ཁྱོད་དེ་སྒྲུབ་
ཀྱི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་ཅན་དུ་
སོང་བའི་གང་ཟག་གིས་ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་པ་་་
དང་། གང་ཟག་དེས་ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་པ་
533



གང་རུང་ཡང་ཡིན་པའི་གཞི་མཐུན་པ་དེ། ཁྱོད་དེ་སྒྲུབ་ཀྱི་ཐུན་མོང་བའི་མ་
ངེས་པའི་གཏན་ཚིགས་ཀྱི་མཚན་ཉིད། དེ་ལ་དབྱེ་ན། དེ་སྒྲུབ་ཀྱི་དངོས་ཀྱི་
མ་ངེས་པའི་གཏན་ཚིགས། ལྷག་ལྡན་གྱི་མ་ངེས་པའི་གཏན་ཚིགས། དེ་
གཉིས་གང་རུང་མ་ཡིན་པའི་མ་ངེས་པའི་གཏན་ཚིགས་དང་གསུམ་ཡོད། །
(གཅིག)དེ་སྒྲུབ་ཀྱི་དངོས་ཀྱི་མ་ངེས་པའི་གཏན་ཚིགས་ནི། ཁྱོད་དེ་
སྒྲུབ་ཀྱི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་
ཅན་དུ་སོང་བའི་གང་ཟག་གིས་ཁྱོད་དེ་སྒྲུབ་ཀྱི་མཐུན་ཕྱོགས་དང་མི་མཐུན་
ཕྱོགས་གཉིས་ཀ་ལ་ཡོད་པར་ངེས་པ་དེ། ཁྱོད་དེ་སྒྲུབ་ཀྱི་དངོས་ཀྱི་མ་ངེས་
པའི་གཏན་ཚིགས་ཀྱི་མཚན་ཉིད། དེ་ལ་དབྱེ་ན། དེ་སྒྲུབ་ཀྱི་མཐུན་ཕྱོགས་
ལ་ཁྱབ་བྱེད་དང་། མི་མཐུན་ཕྱོགས་ལ་ཁྱབ་བྱེད་དུ་འཇུག་པའི་དངོས་ཀྱི་མ་
ངེས་པའི་གཏན་ཚིགས་དང་། དེ་སྒྲུབ་ཀྱི་མཐུན་ཕྱོགས་ལ་ཁྱབ་བྱེད་དང་མི་
མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང་། དེ་སྒྲུབ་ཀྱི་མི་མཐུན་
ཕྱོགས་ལ་ཁྱབ་བྱེད་དང་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང་།
དེ་སྒྲུབ་ཀྱི་མཐུན་ཕྱོགས་དང་མི་མཐུན་ཕྱོགས་གཉིས་ཀ་ལ་རྣམ་གཉིས་སུ་་་་
འཇུག་པའི་དེ་དང་བཞི་ཡོད། མཚན་གཞི་རིམ་པ་ལྟར། རི་བོང་རྭ་མེད་པ་
དེ། སྒྲ་རྟག་པར་སྒྲུབ་པའི་མཐུན་ཕྱོགས་ལ་ཁྱབ་བྱེད་དང་། མི་མཐུན་
ཕྱོགས་ལ་ཡང་ཁྱབ་བྱེད་དུ་འཇུག་པའི་དངོས་ཀྱི་མ་ངེས་པའི་གཏན་ཚིགས་
དང༌། མི་རྟག་པ་དེ། སྒྲ་རྩོལ་བྱུང་དུ་སྒྲུབ་པའི་མཐུན་ཕྱོགས་ལ་ཁྱབ་བྱེད་
དང་། མི་མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང་། མི་རྟག་པ་དེ་
534



དུང་སྒྲ་རྩོལ་བྱུང་མ་ཡིན་པར་སྒྲུབ་པའི་མི་མཐུན་ཕྱོགས་ལ་ཁྱབ་བྱེད་དང་་་
མཐུན་ཕྱོགས་ལ་རྣམ་གཉིས་སུ་འཇུག་པའི་དེ་དང་། དབང་ཤེས་དེ། ཟླ་བ་
གཉིས་སྣང་གི་དབང་ཤེས་མངོན་སུམ་དུ་སྒྲུབ་པའི་མཐུན་ཕྱོགས་དང་། མི་
མཐུན་ཕྱོགས་གཉིས་ལ་རྣམ་གཉིས་སུ་འཇུག་པའི་དངོས་ཀྱི་མ་ངེས་པའི་་་་་་
གཏན་ཚིགས་ཡིན་ནོ། །
（གཉིས)ལྷག་ལྡན་མ་ངེས་པའི་གཏན་ཚིགས་ནི། ཁྱོད་དེ་སྒྲུབ་ཀྱི་ཐུན་
མོང་བའི་མ་ངེས་པའི་གཏན་ཚིགས་གང་ཞིག ཁྱོད་དེ་སྒྲུབ་པ་ལ་ཕྱོགས་
ཆོས་ཅན་དུ་སོང་བའི་གང་ཟག་གིས། ཁྱོད་དེ་སྒྲུབ་ཀྱི་མཐུན་ཕྱོགས་ལ་ཡོད་
པར་ངེས་ནས་མི་མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དང་། ཁྱོད་དེ་
སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་པ་དང་། མཐུན་ཕྱོགས་ལ་ཡོད་
མེད་ཐེ་ཚོམ་ཟ་བ་གང་རུང་ཡིན་པ་དེ། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་
པའི་གཏན་ཚིགས་ཀྱི་མཚན་ཉིད། དེ་ལ་དབྱེ་ན། ཡང་དག་ལྷག་ལྡན་གྱི་མ་
ངེས་པའི་གཏན་ཚིགས་དང་། འགལ་བ་ལྷག་ལྡན་གྱི་མ་ངེས་པའི་གཏན་
ཚིགས་གཉིས་ལས། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་པའི་གཏན་ཚིགས་
གང་ཞིག ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་གང་ཟག་གིས་ཁྱོད་
དེ་སྒྲུབ་ཀྱི་མཐུན་ཕྱོགས་ལ་ཡོད་པར་ངེས་ནས། མི་མཐུན་ཕྱོགས་ལ་ཡོད་
མེད་ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་ཡང་དག་ལྷག་ལྡན་གྱི་མ་ངེས་པའི་
གཏན་ཚིགས་ཡིན་པའི་མཚན་ཉིད། ཁྱོད་དེ་སྒྲུབ་ཀྱི་ལྷག་ལྡན་གྱི་མ་ངེས་
པའི་གཏན་ཚིགས་གང་ཞིག ཁྱོད་དེ་སྒྲུབ་ལ་ཕྱོགས་ཆོས་ཅན་དུ་སོང་བའི་
535



གང་ཟག་གིས། ཁྱོད་དེ་སྒྲུབ་ཀྱི་མི་མཐུན་ཕྱོགས་ལ་ཡོད་པར་ངེས་ནས།
མཐུན་ཕྱོགས་ལ་ཡོད་མེད་ཐེ་ཚོམ་ཟ་བ་དེ། ཁྱོད་དེ་སྒྲུབ་ཀྱི་འགལ་བ་ལྷག་
ལྡན་གྱི་མ་ངེས་པའི་གཏན་ཚིགས་ཡིན་པའི་མཚན་ཉིད། མཚན་གཞི་ནི་
རིམ་པ་ལྟར། ངག་སྨྲ་བ་དེ། ཀུན་མཁྱེན་ལ་ཐེ་ཚོམ་ཟ་བའི་གང་ཟག་གི་ངོར།
ངག་སྨྲ་བའི་ལྷས་བྱིན་ཀུན་མཁྱེན་མ་ཡིན་པར་སྒྲུབ་པའི་དང་པོ་དང་། ཡང་
དེ་འདྲའི་གང་ཟག་གི་ངོར་ངག་སྨྲ་བའི་ལྷས་བྱིན་ཀུན་མཁྱེན་དུ་སྒྲུབ་པའི་་་་
གཉིས་པའོ། །ཡིན་ན་ཡང་། མཁས་གྲུབ་སྨྲ་བའི་ཉི་མས་དེ་ལྟར་མི་བཞེད་དེ།
སྡེ་བདུན་རྒྱན་ལས། གངས་ཅན་གྱི་རིགས་པ་སྨྲ་བ་དག་ལྷག་ལྡན་གྱི་མ་ངེས་
པའི་རྟགས་ནི་ཐུན་མོང་གི་མ་ངེས་པའི་རྟགས་ཀྱི་དབྱེ་བར་བྱེད་མོད། རི་
བོང་གི་ཅལ་གྱི་རྗེས་འབྲང་འདི་དག་ལ་སྒྲུབ་བྱེད་ལུང་རིགས་གང་ཡང་མ་་་
མཐོང་ངོ༌། ། དེས་ན་ལྷག་ལྡན་ཞེས་པ་ནི་ཁྱབ་འབྲེལ་ལ་ཐེ་ཚོམ་གྱི་ལྷག་མ་
དང་ལྡན་པར་བྱེད་ཀྱི། རྟགས་མཐུན་ཕྱོགས་ཁོ་ན་ལ་ཡོད་ངེས་དང་། མི་
མཐུན་ཕྱོགས་ལ་མེད་ངེས་གང་དུ་ཡང་གོ་བར་མི་བྱེད་པ་ལ་བརྗོད་པ་ཡིན་
པས་ལྷག་ལྡན་གྱི་རྟགས་དང་མ་ངེས་པའི་རྟགས་མིང་གི་རྣམ་གྲངས་ཡིན་ལ་
ཞེས་གསུངས་ཤིང་། རྣམ་འགྲེལ་ལས། གང་ཞིག་མ་མཐོང་བ་ཙམ་གྱི། །ལྡོག་
པ་རབ་ཏུ་སྟོན་བྱེད་པ། །དེ་ནི་ཐེ་ཚོམ་ཅི་ཡིན་ཕྱིར། །དེ་ལ་ལྷག་མ་ལྡན་ཞེས་
བརྗོད། །ཅེས་དང་། ཤཱཀྱ་བློའི་འགྲེལ་བ་ལས། ལྷག་མ་དང་ལྡན་པ་ཞེས་བྱ་
བའི་སྒྲ་འདི་ནི་མ་ངེས་པའི་རྣམ་གྲངས་ཡིན་ནོ། ། ཞེས་བཞེད་པ་ཐ་དད་དུ་
གྱུར་པ་དེ་དག་ལ་བློ་ལྡན་རྣམས་ཀྱིས་དཔྱད་པར་འཚལ།
536



（གསུམ)དེ་གཉིས་ཀ་གང་རུང་མ་ཡིན་པའི་ཐུན་མོང་བའི་མ་ངེས་་་་་
པའི་གཏན་ཚིགས་ནི། ཁྱོད་དེ་སྒྲུབ་ཀྱི་ཐུན་མོང་བའི་མ་ངེས་པའི་གཏན་
ཚིགས་གང་ཞིག ཁྱོད་དེ་སྒྲུབ་པ་ལ་ཕྱོགས་ཆོས་ཅན་དུ་སོང་བའི་གང་ཟག་
གིས་ཁྱོད་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ངེས་པ་དང་། ཁྱོད་དེ་
སྒྲུབ་ཀྱི་མི་མཐུན་ཕྱོགས་ཁོ་ན་ལ་མེད་པར་ངེས་པ་གང་རུང་ཡིན་པ་དེ།
ཁྱོད་དེ་སྒྲུབ་ཀྱི་དེ་གཉིས་གང་རུང་མ་ཡིན་པའི་ཐུན་མོང་བའི་མ་ངེས་པའི་
གཏན་ཚིགས་ཡིན་པའི་མཚན་ཉིད། མཚན་གཞི་ནི། བུར་རོ་ད་ལྟ་བ་དེ། ཁ་
ནང་བུ་རམ་གོང་བུའི་སྟེང་དུ་བུར་གཟུགས་ད་ལྟ་བ་ཡོད་པར་བསྒྲུབ་པ་ལྟ་
བུའོ། །
གསུམ་པ། མ་གྲུབ་པའི་གཏན་ཚིགས་བཤད་པ།
དེ་སྒྲུབ་ཀྱི་རྟགས་སུ་བཀོད་པ་གང་ཞིག དེ་སྒྲུབ་ཀྱི་ཕྱོགས་ཆོས་མ་ཡིན་
པ་དེ། དེ་སྒྲུབ་ཀྱི་མ་གྲུབ་པའི་གཏན་ཚིགས་ཀྱི་མཚན་ཉིད། དེ་ལ་དབྱེ་ན།
དོན་ལ་ལྟོས་ནས་མ་གྲུབ་པའི་གཏན་ཚིགས། བློ་ལ་ལྟོས་ནས་མ་གྲུབ་པའི་
གཏན་ཚིགས། རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་དང་གསུམ།
(དང་པོ)དོན་ལ་ལྟོས་ནས་མ་གྲུབ་པའི་གཏན་ཚིགས་ལ་དབྱེ་ན།
རྟགས་ཀྱི་ངོ་བོ་མེད་ནས་མ་གྲུབ་པ། ཆོས་ཅན་གྱི་ངོ་བོ་མེད་ནས་མ་གྲུབ་པ།
གཞི་རྟགས་ཐ་དད་མེད་ནས་མ་གྲུབ་པ། གཞི་ཆོས་ཐ་དད་མེད་ནས་མ་གྲུབ་
པ། རྟགས་ཆོས་ཐ་དད་མེད་ནས་མ་གྲུབ་པ། གཞི་རྟགས་ཀྱི་འབྲེལ་བ་མི་
537



སྲིད་ནས་མ་གྲུབ་པ། རྟགས་ཀྱི་ཕྱོགས་གཅིག་ཆོས་ཅན་ལ་མི་སྲིད་ནས་མ་
གྲུབ་པ་དང་བདུན། དེ་དག་གི་མཚན་གཞི་ལ། དང་པོ་ནི། སྐྱེས་བུ་ཆོས་
ཅན། སྡུག་བསྔལ་བ་ཡིན་ཏེ། རི་བོང་རྭས་སྒོ་ཕུག་པའི་ཕྱིར་ཞེས་བཀོད་པ་
ལྟ་བུའོ། །གཉིས་པ་ནི། རི་བོང་རྭ་ཆོས་ཅན། མི་རྟག་སྟེ། བྱས་པའི་ཕྱིར་
ཞེས་བཀོད་པ་ལྟ་བུའོ། །གསུམ་པ་ནི། སྒྲ་ཆོས་ཅན། མི་རྟག་སྟེ། སྒྲ་ཡིན་
པའི་ཕྱིར་ཞེས་བཀོད་པ་ལྟ་བུ། བཞི་བ་ནི། སྒྲ་ཆོས་ཅན། སྒྲ་ཡིན་ཏེ། བྱས་
པའི་ཕྱིར་ཞེས་བཀོད་པ་ལྟ་བུ། ལྔ་བ་ནི། སྒྲ་ཆོས་ཅན། མི་རྟག་སྟེ། མི་རྟག་
པ་ཡིན་པའི་ཕྱིར་ཞེས་བཀོད་པ་ལྟ་བུ། དྲུག་པ་ནི། སྒྲ་ཆོས་ཅན། མི་རྟག་སྟེ།
མིག་ཤེས་ཀྱི་གཟུང་བྱ་ཡིན་པའི་ཕྱིར་ཞེས་བཀོད་པ་ལྟ་བུ། རྟགས་དེ་ཤེས་
འདོད་ཆོས་ཅན་གྱི་སྟེང་དུ་འགོད་ཚུལ་དང་མཐུན་པར་མེད་ནས་མ་གྲུབ་་་་
པའོ། །བདུན་པ་ནི། ལྗོན་ཤིང་ཆོས་ཅན། སེམས་ལྡན་ཡིན་ཏེ། མཚན་མོ་ལོ་
མ་འཁུམས་ནས་ཉལ་བའི་ཕྱིར་ཞེས་བཀོད་པ་ལྟ་བུ། ཏི་སི་ཀ་ལ་སོགས་པའི་
ཤིང་འགའ་ཞིག་མཚན་མོ་ལོ་མ་འཁུམས་པ་ཡོད་ཀྱང་མཚན་མོ་ལོ་མ་མི་་་་་
འཁུམ་པའི་ལྗོན་ཤིང་ཡོད་ཕྱིར། རྟགས་ཀྱི་ཕྱོགས་གཅིག་ཆོས་ཅན་ལ་མི་
སྲིད་ནས་མ་གྲུབ་པའི་གཏན་ཚིགས་ཡིན་ནོ། །
(གཉིས་པ)བློ་ལ་ལྟོས་ནས་མ་གྲུབ་པའི་གཏན་ཚིགས་ལ། རྟོགས་ཀྱི་ངོ་
བོ་ལ་ཐེ་ཚོམ་ཟོས་ནས་མ་གྲུབ་པ། ཆོས་ཅན་གྱི་ངོ་བོ་ལ་ཐེ་ཚོམ་ཟོས་ནས་མ་
གྲུབ་པ། གཞི་རྟགས་ཀྱི་འབྲེལ་བ་ལ་ཐེ་ཚོམ་ཟོས་ནས་མ་གྲུབ་པ། ཤེས་
འདོད་ཆོས་ཅན་མེད་ནས་མ་གྲུབ་པའི་གཏན་ཚིགས་དང་བཞི། མཚན་གཞི་
538



རིམ་པ་ལྟར། ཤ་ཟ་བསྐལ་དོན་དུ་སོང་བའི་གང་ཟག་གི་ངོར། སྒྲ་ཆོས་ཅན།
མི་རྟག་སྟེ། ཤ་ཟ་ཚད་མས་གཞལ་བྱ་ཡིན་པའི་ཕྱིར་ཞེས་བཀོད་པའི་ཚེ་དེ་
སྒྲུབ་ཀྱི་དང་པོ་དང་། དྲི་ཟ་བསྐལ་དོན་དུ་སོང་བའི་གང་ཟག་གི་ངོར། དྲི་
ཟའི་གླུ་དབྱངས་ཆོས་ཅན། མི་རྟག་སྟེ། བྱས་པའི་ཕྱིར་ཞེས་བཀོད་པའི་ཚེ་
དེ་སྒྲུབ་ཀྱི་གཉིས་པ་དང་། རྨ་བྱ་གང་ན་ཡོད་པ་མ་ཤེས་པའི་གང་ཟག་གི་
ངོར། རི་སུལ་གསུམ་གྱི་དབུས་མ་ན་ཆོས་ཅན། རྨ་བྱ་ཡོད་དེ། རྨ་བྱས་སྒྲ་
སྒྲོགས་པ་ཡོད་པའི་ཕྱིར་ཞེས་བཀོད་པའི་ཚེ་དེ་སྒྲུབ་ཀྱི་གསུམ་པ་དང་།
དཔལ་ལྡན་ཆོས་གྲགས་ཀྱི་ངོར། སྒྲ་ཆོས་ཅན། མི་རྟག་སྟེ། བྱས་པའི་ཕྱིར་
ཞེས་བཀོད་པའི་ཚེ་དེ་སྒྲུབ་ཀྱི་བཞི་བ་ཡིན་ནོ། །
(གསུམ་པ）རྒོལ་བ་ལ་ལྟོས་ནས་མ་གྲུབ་པའི་གཏན་ཚིགས་ལ། སྔ་རྒོལ་
ལ་ལྟོས་ནས་མ་གྲུབ་པ། ཕྱི་རྒོལ་ལ་ལྟོས་ནས་མ་གྲུབ་པ། སྔ་རྒོལ་ཕྱི་རྒོལ་
གཉིས་ཀ་ལ་ལྟོས་ནས་མ་གྲུབ་པ་དང་གསུམ་ལས། དང་པོ་ནི། སྒྲ་བྱས་པར་
ཚད་མས་མ་གྲུབ་པའི་གང་ཟག་གིས་ཁོ་རང་སྒྲ་ཆོས་ཅན། མི་རྟག་སྟེ། བྱས་
པའི་ཕྱིར་ཞེས་བཀོད་པའི་ཚེ་ན་བྱས་པ་དེ་ཁོ་རང་ལ་དེ་སྒྲུབ་ཀྱི་སྔ་རྒོལ་ལ་་་་
ལྟོས་ནས་མ་གྲུབ་པའི་གཏན་ཚིགས་ཡིན་ཏེ། དེའི་ཚེ་ན། བྱས་པ་ཁོ་རང་ལ་
དེ་སྒྲུབ་ཀྱི་རྟགས་སུ་བཀོད་པ་གང་ཞིག ཁོས་སྒྲ་བྱས་པར་ཚད་མས་མ་གྲུབ་
པའི་ཕྱིར། གཉིས་པ་ནི། གྲངས་ཅན་པ་ལ་སྒྲ་ཆོས་ཅན། མི་རྟག་སྟེ། སྐད་
ཅིག་མ་ཡིན་པའི་ཕྱིར་ཞེས་བཀོད་པའི་ཚེ་ན་སྐད་ཅིག་མ་དེ་གྲངས་ཅན་གྱི་
ངོར། དེ་སྒྲུབ་ཀྱི་ཕྱི་རྒོལ་ལ་ལྟོས་ནས་མ་གྲུབ་པའི་གཏན་ཚིགས་ཡིན་ཏེ། དེ་
539



དེ་སྒྲུབ་ཀྱི་རྟགས་སུ་བཀོད་པ་གང་ཞིག དེ་སྒྲ་སྐད་ཅིག་མར་ཚད་མས་མ་
གྲུབ་པའི་ཕྱིར། གསུམ་པ་ནི། གྲངས་ཅན་པས་རྒྱང་འཕེན་པའི་ངོར། སྒྲ་
ཆོས་ཅན། མི་རྟག་སྟེ། མིག་ཤེས་ཀྱི་གཟུང་བྱ་ཡིན་པའི་ཕྱིར་ཞེས་བཀོད་
པའི་ཚེ་ན། མིག་ཤེས་ཀྱི་གཟུང་བྱ་དེ་དེ་གཉིས་ཀའི་ངོར། དེ་སྒྲུབ་ཀྱི་སྔ་རྒོལ་
ཕྱི་རྒོལ་གཉིས་ཀ་ལ་ལྟོས་ནས་མ་གྲུབ་པའི་གཏན་ཚིགས་ཡིན་ཏེ། དེ་དེ་སྒྲུབ་
ཀྱི་རྟགས་སུ་བཀོད་པ་གང་ཞིག དེ་གཉིས་ཀྱིས་སྒྲ་མིག་ཤེས་ཀྱི་གཟུང་བྱར་
ཡང་ཚད་མས་མ་གྲུབ། སྒྲ་མི་རྟག་པ་ཡང་ཚད་མས་མ་གྲུབ་པའི་ཕྱིར།།
ས་བཅད་དྲུག་པ། སྒྲུབ་ངག་ཡང་དག་གི་
རྣམ་གཞག་བཤད་པ།
དང་པོ། སྒྲུབ་ངག་ཡང་དག་གི་མཚན་ཉིད་བཤད་པ།
རང་འགོད་པ་པོའི་དེ་སྒྲུབ་ཀྱི་སྔ་རྒོལ་ཡང་དག་གིས་ཚད་མས་ངེས་་་་་
པའི་དེ་སྒྲུབ་ཀྱི་ཚུལ་གསུམ། རང་འགོད་པ་སྐབས་སུ་བབ་པའི་དེ་སྒྲུབ་ཀྱི་ཕྱི་
རྒོལ་ཡང་དག་ལ་ལྷག་ཆད་མེད་པར་སྟོན་པའི་དེ་སྒྲུབ་ཀྱི་ཡན་ལག་གཉིས་་་
ལྡན་གྱི་རྟགས་ཚིག་རྣམ་དག་ཏུ་དམིགས་པ། རང་ཉིད་དེ་སྒྲུབ་ཀྱི་སྒྲུབ་ངག་
ཡང་དག་གི་མཚན་ཉིད། ཀུན་བཏུས་ལས། གཞན་དོན་རྗེས་སུ་དཔག་པ་ནི།
རང་གིས་མཐོང་དོན་རབ་གསལ་བྱེད། །ཅེས་གསུངས་པའི་ཕྱིར། དེ་སྒྲུབ་ཀྱི་
སྒྲུབ་ངག་ཡང་དག་དང་། རྟགས་ཚིག་རྣམ་དག་དང་། གཞན་དོན་རྗེས་
540



དཔག་རྣམས་དོན་གཅིག་ཡིན་ལ། སྒྲུབ་བྱེད་ཚུལ་གསུམ་བརྗོད་པའི་ངག་
ཡིན་པས་ན་སྒྲུབ་ངག་ཅེས་པ་དང་། རྟགས་ཀྱི་ཚུལ་གསུམ་བརྗོད་པའི་ཚིག་
ཡིན་པས་ན་རྟགས་ཚིག་དང་། ངག་སྨྲ་བ་བོ་རང་ཉིད་ལས་གཞན་པའི་གང་
ཟག་གིས་བསྒྲུབ་བྱ་རྟོགས་པའི་དོན་བྱེད་པས་ན་གཞན་དོན་ཞེས་སྨོས་ལ།
རྗེས་དཔག་ཅེས་པ་ནི། རྒྱུ་མཚན་དང་དགོས་པ་ལ་བརྟེན་ནས་རྗེས་དཔག་
ཏུ་བཏགས་པ་ཙམ་ཡིན་ཞིང་། འདོགས་པའི་རྒྱུ་མཚན་ནི། འབྲས་བུ་རྗེས་
དཔག་གི་རྒྱུ་ཡིན་པས་རྒྱུ་ལ་འབྲས་བུའི་མིང་གིས་བཏགས་པའོ། །བཏགས་
པའི་དགོས་པ་ནི། ཚུལ་གསུམ་བརྗོད་པའི་ངག་ལ་རྗེས་དཔག་སྐྱེད་པའི་
ནུས་པ་ཡོད་པར་རྟོགས་པར་བྱ་བའི་ཕྱིར་ཡིན་ལ། དངོས་ལ་གནོད་བྱེད་ནི་
ངག་ཡིན་པས་བེམ་པོའི་རང་བཞིན་ཡིན་པའི་ཕྱིར་རོ། །ཀུན་བཏུས་ལས་
གཞན་དོན་རྗེས་དཔག་གི་མཚན་ཉིད་བསྟན་པའི་ཚིག་ཟུར་དུ། རང་གིས་
མཐོང་ཞེས་སྨོས་པའི་དགོས་པ་ཡོད་དེ། གྲངས་ཅན་པས་སངས་རྒྱས་པའི་
ངོར། གང་སྐྱེ་འཇིག་ཅན་ཡིན་ན། སེམས་མེད་ཡིན་པས་ཁྱབ། དཔེར་ན་
གཟུགས་སོགས་ལྔ་བཞིན། བློ་དང་བདེ་བ་ཡང་སྐྱེ་འཇིག་ཅན་ཡིན་ནོ། །
ཞེས་པའི་སྒྲུབ་ངག་ལྟ་བུ་རང་གི་བསྟན་བྱའི་ཚུལ་གསུམ་རང་འགོད་པ་པོའི་
སྔ་རྒོལ་གྱིས་ཚད་མས་མ་གྲུབ་པའི་སྒྲུབ་ངག་རྣམས་གཞན་དོན་སྒྲུབ་ངག་་་་་
ཡང་དག་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། རྣམ་འགྲེལ་ལས།
གཞན་ལ་བསྟན་པར་བྱ་ཉིད་ཕྱིར། ། བདག་མཐོང་མིན་ཡང་གཞན་དག་
གིས། ། མཐོང་བ་སྒྲུབ་བྱེད་ཅེས་ཁ་ཅིག ། དེ་སྤང་ཕྱིར་བདག་མཐོང་བའི་
541



ཚིག ། ཅེས་གསུངས་པའི་ཕྱིར། མཚན་ཉིད་ཀྱི་ཚིག་ཟུར་དུ་དོན་ཞེས་སྨོས་
པའི་དགོས་པ་ཡོད་དེ། ཚུལ་གསུམ་དོན་ལ་མ་གྲུབ་ཅིང་། སྒྲ་དང་རྟོག་པས་
སྒྲོ་བཏགས་ཙམ་གྱིས་སྒྲུབ་པའི་སྒྲུབ་ངག་རྣམས་སྒྲུབ་ངག་ཡང་དག་ཡིན་པ་
གཅོད་པའི་ཕྱིར་ཏེ། རྣམ་འགྲེལ་ལས། དོན་སྨོས་དེ་ནི་སྒྲ་དག་དང་། ། རྟོག་
པས་སྒྲོ་བཏགས་བདག་ཉིད་ཅན། ། རྟགས་ཉིད་མིན་པར་སྒྲུབ་དོན་ཏེ། །
དོན་ལས་དོན་ནི་གྲུབ་ཕྱིར་རོ། ། ཞེས་གསུངས་པའི་ཕྱིར། དེའི་ཚིག་ཟུར་དུ་
རབ་གསལ་བྱེད་ཅེས་སྨོས་པའི་དགོས་པ་ཡོད་དེ། དེ་སྒྲུབ་ཀྱི་ཕྱོགས་ཚིག་
སྒྲུབ་ངག་ཡང་དག་གི་ཡན་ལག་ཡིན་པ་བཅད་ནས། དེ་སྒྲུབ་ཀྱི་སྒྲུབ་ངག་
ཡང་དག་ཡིན་ན། དེ་སྒྲུབ་ཀྱི་ཚུལ་གསུམ་ལྷག་ཆད་མེད་པར་བརྗོད་པ་ཞིག་
ཡིན་དགོས་པར་བསྟན་པའི་ཆེད་ཡིན་པའི་ཕྱིར། ཚུལ་གསུམ་ལྷག་ཆད་མེད་
པ་ཞེས་པ་ནི། རྟོག་གེ་བ་སྔ་རབས་པ་དག་ཚུལ་གསུམ་དོན་ལ་གྲུབ་ཅིང་།
གྲུབ་པ་ལྟར་རང་གིས་ངེས་ཀྱང་། གཞན་ལ་སྟོན་པ་ན། སྒྲ་ནི་མི་རྟག་སྟེ།
བྱས་པའི་ཕྱིར། དཔེར་ན་བུམ་པ་བཞིན། བུམ་པ་བྱས་པ་བཞིན་དུ་སྒྲ་ཡང་
བྱས། དེའི་ཕྱིར་སྒྲ་མི་རྟག་ཅེས་པ་ལྟ་བུ་ཕྱོགས་ཚིག་སྒྲུབ་ངག་ཡང་དག་གི་
ཡན་ལག་ཏུ་འདོད་པ་ལ་ལྟོས་ནས་བརྗོད་པ་ཡིན་ཏེ། སྒྲུབ་ངག་ཡང་དག་
ཡིན་ན་ཚུལ་གསུམ་ལྷག་ཆད་མེད་པ་ཞིག་ཡིན་དགོས་ལ། ཡན་ལག་ལྔ་ལྡན་
གྱི་སྒྲུབ་ངག་དེ་ནི་ལྷག་ཆད་ཀྱི་སྐྱོན་དང་བཅས་པ་ཡིན་ཏེ། དམ་བཅའ་
བརྗོད་པ་ནི་ལྷག་པ་ཡིན་ལ། བསྒྲུབ་བྱ་ནི་གང་ལ་བསྒྲུབ་བྱར་སོང་བའི་གང་
ཟག་གི་ངོར་མ་གྲུབ་པའི་རང་བཞིན་ཡིན་པས་དེ་བརྗོད་ཀྱང་རྒོལ་བ་དེའི་་་་
542



ངོར་བསྒྲུབ་བྱ་དེ་ལ་རྟོགས་པ་སྐྱེས་མི་ནུས་པའི་ཕྱིར་རོ། །དཔེ་སྨོས་ཀྱང་དེ་
ལ་རྟགས་ཆོས་ཀྱི་འབྲེལ་བ་མ་བསྟན་པས་ཁྱབ་པ་བརྗོད་པ་མ་ཚང་ལ། ཉེར་
སྦྱོར་ཕྱོགས་ཆོས་བརྗོད་པ་དང་ཟློས་ཤིང་། མཇུག་སྡུད་དམ་བཅའ་བརྗོད་
པ་དང་ཟློས་པའོ། །དེས་ན་མཚན་ཉིད་ཀྱི་ཟུར་དུ་རབ་གསལ་བྱེད་ཅེས་པས་
སྐྱོན་འདི་དག་སེལ་བའི་ཕྱིར་རོ། །སྒྲུབ་ངག་གི་ཡན་ལག་མ་ཚང་བ་དང་
དོན་མེད་པ་བརྗོད་ན་རྒོལ་བ་ལ་སྐྱོན་དུ་འགྱུར་ཏེ། རྣམ་ངེས་ལས། གཞན་
གྱི་དོན་གྱི་རྗེས་སུ་དཔག་པར་ཚིག་གི་སྐྱོན་ཡོན་གཙོ་བོར་བྱེད་པ་ཡིན་གྱི།
དོན་གྱི་ནི་མ་ཡིན་ཏེ། དོན་ཇི་ལྟ་བ་བཞིན་མ་ཡིན་པར་བརྗོད་པས་སྨྲ་བ་བོ་
ལ་ཀླན་ཀར་འགྱུར་བའི་ཕྱིར། ཞེས་གསུངས་པའི་ཕྱིར་རོ། །
གཉིས་པ། སྒྲུབ་ངག་ཡང་དག་གི་དབྱེ་བ་བཤད་པ།
རིགས་ཐིགས་ལས། སྦྱོར་བའི་བྱེ་བྲག་དེ་ནི་རྣམ་པ་གཉིས་ཏེ། ཆོས་
མཐུན་པ་ཉིད་ཅན་དང་མི་མཐུན་པ་ཉིད་ཅན་ནོ་ཞེས་གསུངས་པ་ལྟར། །
སྒྲུབ་ངག་ཡང་དག་ལ་དབྱེ་ན། ཆོས་མཐུན་སྦྱོར་ཀྱི་སྒྲུབ་ངག་ཡང་དག་དང་།
ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གཉིས་ཡོད་དོ། །
(དང་པོ)ཆོས་མཐུན་སྦྱོར་གྱི་སྒྲུབ་ངག་ཡང་དག་ནི། དེ་སྒྲུབ་ཀྱི་རྟགས་
དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་དངོས་སུ་གོ་བར་བྱེད་པའི་ཡན་
ལག་གཉིས་དང་ལྡན་པའི་ངག་ཡང་དག དེ་སྒྲུབ་ཀྱི་ཆོས་མཐུན་སྦྱོར་གྱི་
སྒྲུབ་ངག་ཡང་དག་གི་མཚན་ཉིད། བྱས་པ་སྒྲ་མི་རྟག་པར་སྒྲུབ་པའི་མཐུན་
543



ཕྱོགས་ཁོ་ན་ལ་ཡོད་པར་དངོས་སུ་སྟོན་པའི་བྱས་རྟགས་ཀྱིས་དེ་སྒྲུབ་ཀྱི་་་་་
རྟགས་ཚིག་རྣམ་དག་ཏུ་དམིགས་པ། བྱས་རྟགས་ཀྱིས་སྒྲ་མི་རྟག་པར་སྒྲུབ་
པའི་ཆོས་མཐུན་སྦྱོར་གྱི་སྒྲུབ་ངག་ཡང་དག་གི་མཚན་ཉིད། མཚན་གཞི་ནི།
གང་བྱས་ན་མི་རྟག་པས་ཁྱབ། དཔེར་ན། བུམ་པ་བཞིན། སྒྲ་ཡང་བྱས་ཞེས་
པའི་སྒྲུབ་ངག་ལྟ་བུ་ཡིན་ཏེ། རིགས་ཐིགས་ལས། དེ་ལ་ཆོས་མཐུན་པ་སྦྱོར་
བ་ནི། རྟགས་མཐུན་པའི་ཕྱོགས་ཉིད་ལ་ཡོད་པ་སྟོན་པ་སྟེ། གང་བྱས་པ་དེ་
ནི་མི་རྟག་པར་མཐོང་སྟེ། དཔེར་ན། བུམ་པ་ལ་སོགས་པ་བཞིན་ནོ། ། ཞེས་
གསུངས་པའི་ཕྱིར། བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་ཆོས་
ཅན། ཁྱོད་ལ་སྒྲུབ་ངག་ཅེས་བརྗོད་པའི་རྒྱུ་མཚན་ཡོད་དེ། སྒྲུབ་བྱེད་བྱས་
རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་གསུམ་སྟོན་པའི་ངག་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། བྱས་ན་མི་རྟག་པས་ཁྱབ་ཅེས་སོགས་
ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་པའི་གང་ཟག་དེ་ལ་དེ་་་་་་
འདྲའི་སྒྲུབ་ངག་བཀོད་པ་ལ་དགོས་པ་ཡོད་དེ། དེ་ལྟར་བཀོད་པ་ལ་བརྟེན་
ནས་སྒྲུབ་ངག་དེ་ཉན་ཤེས་ཀྱིས་ཐོས། དེ་ཐོས་པ་ལ་བརྟེན་ནས་སྒྲུབ་ངག་
དེའི་འབྲས་བུར་གྱུར་པའི་བྱས་རྟགས་ཀྱིས་དེ་སྒྲུབ་ཀྱི་ཚུལ་གསུམ་དྲན་པའི་
དྲན་ཤེས་སུ་སྐྱེད་པར་བྱེད། དྲན་ཤེས་དེ་ལ་བརྟེན་ནས་བྱས་རྟགས་ཀྱིས་སྒྲ་
མི་རྟག་རྟོགས་ཀྱི་རྗེས་དཔག་དངོས་སུ་སྐྱེད་པར་བྱེད་པ་ཡིན་པའི་ཕྱིར།
བྱས་ན་མི་རྟག་པས་ཁྱབ་ཅེས་སོགས་ཀྱི་སྒྲུབ་ངག་དེ་ལ་ཆོས་མཐུན་སྦྱོར་གྱི་
སྒྲུབ་ངག་ཅེས་བརྗོད་པའི་རྒྱུ་མཚན་ཡོད་དེ། དེས་བྱས་པའི་རྟགས་ཀྱིས་སྒྲ་
544



མི་རྟག་པར་སྒྲུབ་པའི་མཐུན་ཕྱོགས་ཁོ་ན་ལ་ཡོད་པར་མཐུན་དཔེ་བུམ་པ་་་་
དང་སྦྱར་ནས་དངོས་སུ་སྟོན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
ཆོས་མཐུན་སྦྱོར་གྱི་སྒྲུབ་ངག་ཡང་དག་ལ་དབྱེ་ན་ཁོ་རང་དུ་གྱུར་པའི་
ཕྱོགས་ཆོས་སྔོན་འགྲོ་ཅན་གྱི་སྒྲུབ་ངག་ཡང་དག་དང་། ཁྱབ་པ་སྔོན་འགྲོ་
ཅན་གྱི་སྒྲུབ་ངག་ཡང་དག་གཉིས། དང་པོ་ནི། སྒྲ་ནི་བྱས། བྱས་ན་མི་རྟག་
པས་ཁྱབ། དཔེར་ན་གཟུགས་བཞིན་ཞེས་པའི་སྒྲུབ་ངག་ལྟ་བུ། གཉིས་པ་ནི།
བྱས་ན་མི་རྟག་པས་ཁྱབ། དཔེར་ན་གཟུགས་བཞིན། སྒྲ་ཡང་བྱས་ཞེས་པའི་
སྒྲུབ་ངག་ལྟ་བུའོ། །
(གཉིས་པ）ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ནི། དེ་སྒྲུབ་ཀྱི་
རྟགས་དེ་སྒྲུབ་ཀྱི་མི་མཐུན་ཕྱོགས་ལ་མེད་པ་ཁོ་ནར་དངོས་སུ་གོ་བར་བྱེད་
པའི་ཡན་ལག་གཉིས་ལྡན་གྱི་ངག་ཡང་དག དེ་སྒྲུབ་ཀྱི་ཆོས་མི་མཐུན་སྦྱོར་
གྱི་སྒྲུབ་ངག་ཡང་དག་གི་མཚན་ཉིད། སྒྲ་མི་རྟག་པར་སྒྲུབ་པའི་མི་མཐུན་
ཕྱོགས་ལ་བྱས་པ་མེད་པ་ཁོ་ནར་དངོས་སུ་སྟོན་པའི་བྱས་རྟགས་ཀྱིས་དེ་་་་་
སྒྲུབ་ཀྱི་རྟགས་ཚིག་རྣམ་དག་ཏུ་དམིགས་པ་དེ་བྱས་རྟགས་ཀྱིས་སྒྲ་མི་རྟག་་་
པར་སྒྲུབ་པའི་ཆོས་མི་མཐུན་སྦྱོར་གྱི་སྒྲུབ་ངག་ཡང་དག་གི་མཚན་ཉིད།
མཚན་གཞི་ནི། གང་རྟག་ན་མ་བྱས་པས་ཁྱབ། དཔེར་ན། ནམ་མཁའ་
བཞིན། སྒྲ་ནི་བྱས་སོ་ཞེས་པའི་སྒྲུབ་ངག་ལྟ་བུ་ཡིན་ཏེ། རིགས་ཐིགས་ལས།
དེ་ལ་ཆོས་མི་མཐུན་པའི་སྦྱོར་བ་ནི། གང་ལ་བསྒྲུབ་པར་བྱ་བ་མེད་པ་ལ།
རྟགས་མེད་པ་ཉིད་དུ་སྟོན་པ་སྟེ། གང་རྟག་པ་འདི་ཡང་བྱས་པ་མ་ཡིན་
545



པར་མཐོང་སྟེ། དཔེར་ན་ནམ་མཁའ་ལ་སོགས་པ་བཞིན་ནོ། ། ཞེས་གསུངས་
པའི་ཕྱིར། ཁྱོད་ལ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཆོས་མི་མཐུན་
སྦྱོར་གྱི་སྒྲུབ་ངག་ཅེས་བརྗོད་པའི་རྒྱུ་མཚན་ཡོད་དེ། དེས་སྒྲ་མི་རྟག་པར་
སྒྲུབ་པའི་མི་མཐུན་ཕྱོགས་ལ་བྱས་པ་མེད་པར་མི་མཐུན་དཔེ་ནམ་མཁའ་་་་
དང་སྦྱར་ནས་དངོས་སུ་སྟོན་པའི་སྒྲུབ་ངག་ཡིན་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། །
ཆོས་མི་མཐུན་སྦྱོར་གྱི་སྒྲུབ་ངག་ཡང་དག་ལ་དབྱེ་ན་ཡང་། ཁོ་རང་དུ་
གྱུར་པའི་ཕྱོགས་ཆོས་སྔོན་འགྲོ་ཅན་གྱི་སྒྲུབ་ངག་ཡང་དག་དང་། ཁྱབ་པ་
སྔོན་འགྲོ་ཅན་གྱི་སྒྲུབ་ངག་ཡང་དག་གཉིས། དང་པོ་ནི། སྒྲ་ནི་བྱས། མི་
རྟག་པ་མ་ཡིན་ན་བྱས་པ་མ་ཡིན་པས་ཁྱབ། དཔེར་ན། ནམ་མཁའ་བཞིན་
ཞེས་པའི་སྒྲུབ་ངག་ལྟ་བུ། གཉིས་པ་ནི། མི་རྟག་པ་མ་ཡིན་ན་བྱས་པ་མ་
ཡིན་པས་ཁྱབ། དཔེར་ན་ནམ་མཁའ་བཞིན། སྒྲ་ནི་བྱས་ཞེས་པའི་སྒྲུབ་ངག་
ལྟ་བུའོ། །
ཆོས་མཐུན་སྦྱོར་དང་ཆོས་མི་མཐུན་སྦྱོར་གྱི་སྒྲུབ་ངག་འགོད་ཡུལ་གྱི་་་
གང་ཟག་ངོས་གཟུང་བ་ནི། བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་ཚུལ་
གསུམ་དྲན་པའི་དྲན་ཤེས་སྔར་རྒྱུད་ལ་སྐྱེས་མེད་པ་དང་། ད་ལྟ་རྒྱུད་ལ་
ཡང་མི་ལྡན་ཞིང་། སྒྲ་རྟག་མི་རྟག་ཐེ་ཚོམ་ཟ་བའི་བྱས་རྟགས་ཀྱིས་སྒྲ་མི་
རྟག་པར་སྒྲུབ་པའི་ཕྱི་རྒོལ་ཡང་དག་དེ། དེ་སྐོར་གྱི་སྒྲུབ་ངག་ཡང་དག་
འགོད་པའི་སྐབས་སུ་བབ་པའི་གང་ཟག་ཡིན་ཏེ། ཤཱཀྱའི་བློའི་འགྲེལ་བ་
546



ལས། ཕྱི་རྒོལ་བས་བཟུང་བ་རྣམ་པར་བརྗེད་པ་ཡང་། ཚིག་གིས་དྲན་པའི་
ཡུལ་ཉིད་ལ་འཇུག་པར་འགྱུར་རོ། ། ཞེས་དང་། རིགས་ཐིགས་དར་ཊིཀ་
ལས། སྔར་ཤེས་པ་བརྗེད་ནས་དྲན་རུང་དུ་ཡོད་པ་ནི། སྒྲུབ་ངག་འགོད་
པའི་ཡུལ་གྱི་གཙོ་བོ་ཡིན་ལ། ཞེས་གསུངས་པའི་ཕྱིར། དེ་སྐོར་གྱི་སྒྲུབ་ངག་
ཡང་དག་འགོད་པ་སྐབས་སུ་བབ་པའི་གང་ཟག་ཡིན་ན། དེ་སྐོར་གྱི་ཚུལ་
གསུམ་དྲན་པའི་དྲན་ཤེས་རང་རྒྱུད་ལ་སྐྱེ་བའི་ཐབས་རྣམ་དག་སྟོན་པའི་་་་
སྐབས་སུ་བབ་པའི་གང་ཟག་ཡིན་དགོས་ལ། དེ་སྐོར་གྱི་ཚུལ་གསུམ་དྲན་
པའི་དྲན་ཤེས་རང་རྒྱུད་ལ་སྐྱེ་ཁ་མའི་གང་ཟག་ཡིན་ན། དེ་རང་རྒྱུད་ལ་སྐྱེ་
བའི་ཐབས་རྣམ་དག་སྟོན་པ་སྐབས་སུ་བབ་པའི་གང་ཟག་མ་ཡིན་དགོས་་་་་
པའི་ཕྱིར། ཕྱི་མ་གྲུབ་སྟེ། རྣམ་མཁྱེན་རང་རྒྱུད་ལ་སྐྱེ་ཁ་མའི་གང་ཟག་ཡིན་
ན། རྣམ་མཁྱེན་རང་རྒྱུད་ལ་སྐྱེ་བའི་ཐབས་རྣམ་དག་སྟོན་པ་སྐབས་སུ་བབ་
པའི་གང་ཟག་མ་ཡིན་དགོས་པའི་ཕྱིར། དེར་ཐལ། རྣམ་མཁྱེན་རང་རྒྱུད་ལ་
སྐྱེ་ཁ་མའི་གང་ཟག་ཡིན་ན། རྣམ་མཁྱེན་རང་རྒྱུད་ལ་སྐྱེ་བའི་རྒྱུ་ཚོགས་
གྲངས་ཚང་ཟིན་པའི་གང་ཟག་ཡིན་དགོས་པའི་ཕྱིར་རོ། ། ཆོས་མཐུན་སྦྱོར་
དང་ཆོས་མི་མཐུན་སྦྱོར་གྱི་སྒྲུབ་ངག་གཉིས་ཀྱི་ཁྱད་པར་ནི། ཆོས་མཐུན་
སྦྱོར་གྱི་སྒྲུབ་ངག་གིས་དེ་སྒྲུབ་ཀྱི་རྗེས་ཁྱབ་དངོས་སུ་བརྗོད་ཅིང་། དེ་སྒྲུབ་
ཀྱི་ལྡོག་ཁྱབ་ཤུགས་ལ་བརྗོད་པ་ཡིན། ཆོས་མི་མཐུན་སྦྱོར་གྱི་སྒྲུབ་ངག་གིས་
དེ་སྒྲུབ་ཀྱི་ལྡོག་ཁྱབ་དངོས་སུ་བརྗོད་ཅིང་། དེ་སྒྲུབ་ཀྱི་རྗེས་ཁྱབ་ཤུགས་ལ་
བརྗོད་པ་ཡིན་ལ། གཉིས་ཀས་ཀྱང་དེ་སྒྲུབ་ཀྱི་བསྒྲུབ་བྱ་དངོས་སུ་མི་བརྗོད་
547



པ་དང་ཕྱོགས་ཆོས་དངོས་སུ་བརྗོད་པ་ནི་ཁྱད་པར་མེད་དོ། ། འོ་ན་རྒོལ་བ་
གང་དེ་ལ་སྒྲུབ་ངག་བསྟན་དགོས་པ་ཞིག་ཡིན་ན། ཆོས་མཐུན་སྦྱོར་དང་
ཆོས་མི་མཐུན་གཉིས་ཀ་སྟོན་ནམ། གང་རུང་བ་ཞིག་སྟོན་ཅེ་ན། གང་རུང་
བ་ཞིག་བསྟན་པས་ཆོག་གི གཉིས་ཀ་སྟོན་པ་སྐབས་སུ་བབ་པའི་རྒོལ་བ་
རྟོགས་ལྡན་མི་སྲིད་དེ། འདི་ལྟར་རྟགས་ཀྱི་རྣམ་གཞག་ལ་བློ་ཁ་ཕྱོགས་པའི་
རྒོལ་བ་རྟོགས་ལྡན། དེ་སྒྲུབ་ཀྱི་སྒྲུབ་ངག་ཡང་དག་འགོད་པ་སྐབས་སུ་བབ་
པ་ཡིན་ན། རྟགས་དེ་སྒྲུབ་ཀྱི་མཐུན་ཕྱོགས་ཁོ་ན་ལ་ཡོད་པར་ངེས་ན་མི་
མཐུན་ཕྱོགས་ལ་མེད་པར་དོན་གྱིས་གོ་ཞིང་། མི་མཐུན་ཕྱོགས་ལ་མེད་པ་ཁོ་
ནར་ངེས་པ་ལ་མཐུན་ཕྱོགས་ལ་ཡོད་པར་དོན་གྱིས་གོ་བས་ཁྱབ་པའི་ཕྱིར།
རྣམ་འགྲེལ་ལས། དེ་ཉིད་ཀྱི་ཕྱིར་འབྲེལ་ཤེས་ན། ། གཉིས་ལས་གང་ཡང་
རུང་སྨྲས་པས། ། དོན་གྱིས་གོ་བས་གཅིག་ཤེས་ལ། ། དྲན་པ་ཡང་དག་སྐྱེ་
བར་འགྱུར། ། ཞེས་གསུངས་ཏེ། དེ་འདྲའི་སྒྲུབ་ངག་ཡང་དག་འགོད་པ་
སྐབས་སུ་བབ་པའི་གང་ཟག་གཅིག་གི་ངོར། དེ་སྐོར་རྗེས་ཁྱབ་དངོས་སུ་
བརྗོད་པའི་སྒྲུབ་ངག་བཀོད་པ་ལ་བརྟེན་ནས་དེ་སྐོར་གྱི་ལྡོག་ཁྱབ་དྲན་པའི་
དྲན་ཤེས་སྐྱེ་ནུས་ཤིང་། དེའི་ངོར་དེ་སྐོར་གྱི་ལྡོག་ཁྱབ་དངོས་སུ་བརྗོད་པའི་
སྒྲུབ་ངག་བཀོད་པ་ལ་བརྟེན་ནས་དེ་སྐོར་གྱི་རྗེས་ཁྱབ་དྲན་པའི་དྲན་ཤེས་
སྐྱེ་ནུས་པའི་དོན་བསྟན་པའི་ཕྱིར་རོ། །
གཞན་ཡང་སྒྲུབ་ངག་ཡང་དག་ལ་དབྱེ་ན། འབྲས་བུའི་སྒྲུབ་ངག
རང་བཞིན་གྱི་སྒྲུབ་ངག མ་དམིགས་པའི་སྒྲུབ་ངག་དང་གསུམ། དང་པོ་
548



འབྲས་བུའི་སྒྲུབ་ངག་ལ་ཆོས་མཐུན་སྦྱོར་དང་ཆོས་མི་མཐུན་སྦྱོར་གྱི་སྒྲུབ་
ངག་གཉིས། མཚན་གཞི་རིམ་པ་ལྟར། སྦྱོར་བ་བཀོད་རྗེས་སུ། དུ་བ་ཡོད་ན་
མེ་ཡོད་པས་ཁྱབ། དཔེར་ན་ཚང་མང་བཞིན། དུ་ལྡན་གྱི་ལ་ལའང་དུ་བ་
ཡོད་དོ་ཞེས་པ་ལྟ་བུ་དང་པོ་དང་། མེ་མེད་ན་དུ་བ་མེད་པས་ཁྱབ། དཔེར་
ན་ཆུ་ཀླུང་བཞིན། དུ་ལྡན་གྱི་ལ་ལ་དུ་བ་ཡོད་དོ་ཞེས་པ་ལྟ་བུ་གཉིས་པ་ཡིན་
ནོ། ། གཉིས་པ་རང་བཞིན་གྱི་སྒྲུབ་ངག་ལའང་ཆོས་མཐུན་སྦྱོར་དང་ཆོས་མི་
མཐུན་སྦྱོར་གྱི་སྒྲུབ་ངག་གཉིས་ལས། བྱས་ན་མི་རྟག་པས་ཁྱབ། དཔེར་ན་
བུམ་པ་བཞིན། སྒྲ་ཡང་བྱས་སོ། །ཞེས་པ་ལྟ་བུ་དང་པོ་དང་། རྟག་ན་མ་
བྱས་པས་ཁྱབ། དཔེར་ན་འདུས་མ་བྱས་ཀྱི་ནམ་མཁའ་བཞིན། སྒྲ་ནི་བྱས་
སོ་ཞེས་པ་ལྟ་བུ་གཉིས་པ་ཡིན་ནོ། ། གསུམ་པ་མ་དམིགས་པའི་སྒྲུབ་ངག་
ལའང་ཆོས་མཐུན་སྦྱོར་དང་ཆོས་མི་མཐུན་སྦྱོར་གྱི་སྒྲུབ་ངག་གཉིས་ལས།
ཤིང་མེད་ན་ཤུག་པ་མེད་པས་ཁྱབ། དཔེར་ན་ཤིང་མེད་པའི་ཐང་བཞིན།
ཤིང་མ་དམིགས་པའི་བྲག་ངོས་ན་ཡང་ཤིང་མེད་དོ་ཞེས་པ་ལྟ་བུ་དང་པོ་་་་
དང་། ཤུག་པ་ཡོད་ན་ཤིང་ཡོད་པས་ཁྱབ། དཔེར་ན། ནགས་ཚལ་བཞིན།
ཤིང་མ་དམིགས་པའི་བྲག་ངོས་ན་ཤིང་མེད་དོ་ཞེས་པ་ལྟ་བུ་གཉིས་པ་ཡིན་
ནོ། །
གསུམ་པ། སྒྲུབ་ངག་ལྟར་སྣང་བཤད་པ།
སྒྲུབ་ངག་ཡང་དག་མ་ཡིན་པ་གང་ཞིག
སྒྲུབ་ངག་ཏུ་བཀོད་པ་དེ།
549



སྒྲུབ་ངག་ལྟར་སྣང་གི་མཚན་ཉིད། ཚད་མ་རིགས་གཏེར་ལས། སྒྲུབ་བྱེད་
ཡང་དག་མ་ཡིན་པ། །བཀོད་པ་སྒྲུབ་པ་ལྟར་སྣང་ཡིན། ། ཞེས་གསུངས་པའི་
ཕྱིར།།
སྒྲུབ་ངག་ལྟར་སྣང་ལ་དབྱེ་ན། བློ་སྐྱོན་ཅན་གྱི་སྒྲུབ་ངག་ལྟར་སྣང་
དང་། དོན་སྐྱོན་ཅན་གྱི་དེ་དང་། སྒྲ་སྐྱོན་ཅན་གྱི་དེ་སྟེ་གསུམ་ཡོད་དོ། །
(དང་པོ)བློ་སྐྱོན་ཅན་གྱི་སྒྲུབ་ངག་ལྟར་སྣང་ནི། དཔེར་ན། གྲངས་
ཅན་གྱིས་སྨྲས་པའི་སྐྱེ་འཇིག་ཅན་ཡིན་ན་སེམས་མེད་ཡིན་པས་ཁྱབ་ཅེས་་་་་
སོགས་ཀྱི་སྒྲུབ་ངག་ལྟ་བུ་ཡིན་ཏེ། གྲངས་ཅན་པས་སྐྱེ་འཇིག་ཅན་གྱི་རྟགས་
ཀྱིས་བློ་བདེ་སེམས་མེད་དུ་སྒྲུབ་པའི་ཕྱོགས་ཆོས་ཚད་མས་མ་གྲུབ་པའི་ཕྱིར།
དེ་ཡང་གྲངས་ཅན་པ་དག སྤྱིར་ཤེས་བྱ་ལ་ཉེར་ལྔར་འདོད་ཅིང་། ཉེར་
བཞི་བོ་བེམ་པོ་དང༌། ཤེས་རིག་གི་སྐྱེས་བུ་རིག་པར་འདོད་ལ། ཉེར་བཞི་བོ་
བེམ་པོར་སྒྲུབ་ཆེད། སྐྱེ་འཇིག་ཅན་ཡིན་ན་སེམས་མེད་བེམ་པོ་ཡིན་པས་
ཁྱབ་ཅེས་སོགས་ཀྱི་སྒྲུབ་ངག་བཀོད་པ་ལ། དེའི་ཕྱོགས་ཆོས་སངས་རྒྱས་
པས་ཁས་བླངས་ཀྱང་གྲངས་ཅན་རང་ལ་མ་གྲུབ་པ་ཡིན་ནོ། །
(གཉིས་པ)དོན་སྐྱོན་ཅན་གྱི་སྒྲུབ་ངག་ལྟར་སྣང་ནི། དཔེར་ན། གྲངས་
ཅན་གྱིས་སྨྲས་པའི་སྒྲ་དང་རྟག་པ་གང་རུང་ཡིན་ན་རྟག་པ་ཡིན་པས་ཁྱབ།
དཔེར་ན་ནམ་མཁའ་བཞིན། སྒྲ་ཡང་དེ་གང་རུང་ཡིན། ཞེས་པའི་སྒྲུབ་ངག་
ལྟ་བུ་ཡིན་ཏེ། སྒྲ་རྟག་པར་སྒྲུབ་པའི་ཚུལ་གསུམ་དོན་ལ་མ་གྲུབ་པའི་ཕྱིར།
འོ་ན། གྲངས་ཅན་པས་སྒྲ་དང་རྟག་པ་གང་རུང་ཡིན་ན་རྟག་པ་ཡིན་པས་
550



ཁྱབ་ཅེས་སོགས་ཀྱི་སྒྲུབ་ངག་དེ་གང་སྒྲུབ་པའི་ཕྱིར་དུ་བཀོད་པ་ཡིན་ཞེ་ན།
སྒྲ་རྟག་པར་སྒྲུབ་པའི་ཕྱིར་དུ་བཀོད་པ་ཡིན་ལ། གྲངས་ཅན་པས་སྒྲ་རྟག་
པར་སྒྲུབ་པ་ལ་སྒྲ་དང་རྟག་པ་གང་རུང་རྟགས་སུ་བཀོད་པའི་རྒྱུ་མཚན་ནི།
སྒྲ་ཆོས་ཅན། རྟག་སྟེ། སྒྲ་ཡིན་པའི་ཕྱིར་ཞེས་བཀོད་ན། སངས་རྒྱས་པས་
འགལ་ཁྱབ་ཀྱི་ལན་དང་། སྒྲ་ཆོས་ཅན། རྟག་སྟེ། རྟག་པ་ཡིན་པའི་ཕྱིར་
ཞེས་བཀོད་ན། སངས་རྒྱས་པས་རྟགས་མ་གྲུབ་ཀྱི་ལན་འདེབས་པར་དོགས་
ནས། སྒྲ་ཆོས་ཅན། རྟག་སྟེ། སྒྲ་དང་རྟག་པ་གང་རུང་ཡིན་པའི་ཕྱིར་ཞེས་
བཀོད་ན། སྦྱོར་བ་དེའི་རྟགས་ནི་གྲུབ། ཁྱབ་པ་ཡང་གྲུབ་འདུག་སྙམ་ནས་
ཟོལ་སྦྱོར་གྱི་དབང་དུ་བྱས་ནས། དེ་ལྟར་བཀོད་པའི་ཕྱིར་རོ། །
(གསུམ་པ） སྒྲ་སྐྱོན་ཅན་གྱི་སྒྲུབ་ངག་ལྟར་སྣང་ནི། དཔེར་ན། རིགས་
པ་ཅན་པས་སྨྲས་པའི་སྒྲ་ཆོས་ཅན། མི་རྟག་སྟེ། བྱས་པའི་ཕྱིར། དཔེར་ན།
བུམ་པ་བཞིན། བུམ་པ་བྱས་པ་དེ་བཞིན་དུ་སྒྲ་ཡང་བྱས། དེའི་ཕྱིར་སྒྲ་མི་
རྟག་ཅེས་པའི་སྒྲུབ་ངག་ལྟ་བུ་ཡིན་ཏེ། དེ་འདྲའི་སྒྲུབ་ངག་ལྷག་ཆད་ཟློས་
གསུམ་གྱི་སྐྱོན་དང་བཅས་པའི་སྒྲུབ་ངག་ཡིན་པའི་ཕྱིར། དེ་འདྲའི་སྒྲུབ་
ངག་ལྷག་པའི་སྐྱོན་ཡོད་དེ་བྱས་རྟགས་ཀྱིས་སྒྲ་མི་རྟག་པར་སྒྲུབ་པའི་སྒྲུབ་་་
ངག་ཡང་དག་ཡིན་ན། བསྒྲུབ་བྱ་སྒྲ་མི་རྟག་པ་དངོས་སུ་བརྗོད་མི་དགོས་ལ།
དེས་སྒྲ་ཆོས་ཅན། མི་རྟག་སྟེ། བྱས་པའི་ཕྱིར། ཞེས་སྒྲ་མི་རྟག་པ་དངོས་སུ་
བརྗོད་པ་ལྷག་པའི་ཕྱིར། དེ་ཆད་པའི་སྐྱོན་དང་བཅས་པ་ཡིན་ཏེ། དེ་སྐོར་
གྱི་སྒྲུབ་ངག་ཡང་དག་ཡིན་ན། དེ་སྐོར་གྱི་ཁྱབ་འབྲེལ་དངོས་སུ་བརྗོད་པ་
551



གཅིག་དགོས་ལ། དེ་སྐོར་གྱི་ཁྱབ་འབྲེལ་དངོས་སུ་བརྗོད་པ་ཆད་པའི་ཕྱིར།
དེ་ཟློས་པའི་སྐྱོན་དང་བཅས་པ་ཡིན་ཏེ། སྒྲ་ཆོས་ཅན། མི་རྟག་སྟེ། བྱས་
པའི་ཕྱིར་ཞེས་དམ་བཅའ་བརྗོད་པ་དང་། དེའི་ཕྱིར་ན་སྒྲ་མི་རྟག་ཅེས་པའི་
མཇུག་སྡུད་བརྗོད་པ་གཉིས་ཟློས་པ་དང་། སྒྲ་ཆོས་ཅན། མི་རྟག་སྟེ། བྱས་
པའི་ཕྱིར་ཞེས་པའི་སྒྲ་བྱས་པར་བརྗོད་པ་དང་། བུམ་པ་བྱས་པ་དེ་བཞིན་
དུ་སྒྲ་ཡང་བྱས་ཞེས་སྒྲ་བྱས་པར་བརྗོད་པ་གཉིས་ཀྱང་ཟློས་པའི་ཕྱིར་རོ། །
དེ་སྐད་དུ་ཡང་རིགས་གཏེར་ལས། ཡན་ལག་ལྔ་ལ་དམ་བཅའ་དང་། ། ཉེར་
སྦྱོར་མཇུག་སྡུད་གསུམ་ལྷག་པ། ། སྤྱི་ཁྱབ་མ་ཚང་ཕྱིར་མི་འཐད། །ཅེས་
གསུངས་པའི་ཕྱིར་རོ། །
ཞར་བྱུང་མཚོན་སྦྱོར་གྱི་རྣམ་གཞག་
མདོར་བཤད་པ།
དེ་ཡང་དོན་དེ་བློ་ལ་ཤར་ཡང་། མིང་གི་ཐ་སྙད་འདི་ལྟར་ཟེར་ཞེས་
བརྡ་སྦྱོར་ཞིང་མཚོན་པར་བྱེད་དགོས་ལ། དཔེར་ན་གདུང་འདེགས་ཀྱི་དོན་
བྱེད་ནུས་པ་བློ་ལ་ངེས་ཟིན་ཀྱང་། དེ་ལ་ཀ་བ་ཞེས་པའི་ཐ་སྙད་སྦྱོར་མི་ཤེས་
པའི་གང་ཟག་ལ། གདུང་འདེགས་ཀྱི་དོན་བྱེད་ནུས་པ། ཀ་བའི་མཚན་ཉིད་
དམ་དོན་ཡིན་ནོ་ཞེས་སྨྲས་པ་ན། གདུང་འདེགས་ཀྱི་དོན་བྱེད་ནུས་པ་ལ་ཀ་
བའོ་སྙམ་དུ་མིང་དོན་གྱི་འབྲེལ་བ་ཤེས་ནུས་པ་ལྟ་བུའོ། །དེའི་ཕྱིར་མཚན་
552



མཚོན་གཉིས་ལས། མཚན་ཉིད་གོ་སླ་ཞིང་དེ་ལ་ལྟོས་ཏེ་མཚོན་བྱ་གོ་དཀའ་
བ་གཅིག་དགོས་པ་ཡིན་ནོ། ། གཞན་ཡང་། སྒྲ་མཚན་གཞི། མི་རྟག་པ་ཡིན་
པར་མཚོན། སྐད་ཅིག་མ་ཡིན་པ་ཞེས་པའི་མཚོན་སྦྱོར་དང་། བུམ་པ་
མཚན་གཞི། དངོས་པོ་ཡིན་པར་མཚོན། དོན་བྱེད་ནུས་པ་ཡིན་པ་ཞེས་པའི་
མཚོན་སྦྱོར་དང་། སྔོན་འཛིན་དབང་མངོན་སྐད་ཅིག་དང་པོ་མཚན་གཞི།
ཚད་མ་ཡིན་པར་མཚོན། གསར་དུ་མི་བསླུ་བའི་རིག་པ་ཡིན་པ་ཞེས་པའི་
མཚོན་སྦྱོར་རྣམས་ནི་མཚོན་སྦྱོར་རྣམ་དག་ཡིན་ནོ། །ཁ་ཅིག་གིས་ཙན་
དན་གྱི་ཀ་བ་མཚན་གཞི། ཀ་བ་ཡིན་པར་མཚོན། གདུང་འདེགས་ཀྱི་དོན་
བྱེད་ནུས་པ་ཡིན་པ་ཞེས་པའི་མཚོན་སྦྱོར་འདི་མཚོན་སྦྱོར་རྣམ་དག་ཡིན་་་་
ཟེར་ན། དེ་མི་འཐད་པར་ཐལ། ཙན་དན་གྱི་ཀ་བ་ཚད་མས་ངེས་ནས་ཀ་བ་
ཚད་མས་མ་ངེས་པའི་གང་ཟག་མེད་པའི་ཕྱིར། མ་གྲུབ་ན། དེར་ཐལ། ཙན་
དན་གྱི་ཀ་བ་ཚད་མས་ངེས་པའི་གང་ཟག་ཡིན་ན། ཙན་དན་གྱི་ཀ་བ་དེ་ཀ་
བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ། ཙན་
དན་གྱི་ཀ་བ་ཚད་མས་ངེས་པའི་གང་ཟག་ཡིན་ན། ཙན་དན་གྱི་ཀ་བ་ཙན་
དན་གྱི་ཀ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། ཡང་ཁ་
ཅིག་གིས། གསེར་བུམ་མཚན་གཞི། བུམ་པ་ཡིན་པར་མཚོན། ལྟོ་ལྡིར་
ཞབས་ཞུམ་ཆུ་སྐྱོར་གྱི་དོན་བྱེད་ནུས་པ་ཡིན་པ་ཞེས་པའི་མཚོན་སྦྱོར་འདི་་་༌་
མཚོན་སྦྱོར་རྣམ་དག་ཡིན་ཟེར་ན། ཡང་མི་འཐད་དེ། གསེར་བུམ་ཚད་མས་
ངེས་ནས་བུམ་པ་ཚད་མས་མ་ངེས་པའི་གང་ཟག་མེད་པའི་ཕྱིར། ཞེས་
553



སོགས་སྒྲུབ་ཚུལ་གོང་དང་རིགས་འགྲེའོ། །
་
ས་བཅད་བདུན་པ། ཐལ་འགྱུར་གྱི་རྣམ་
གཞག་བཤད་པ།
དང་པོ། ཐལ་འགྱུར་གྱི་མཚན་ཉིད་དང་དབྱེ་བ་བཤད་པ།
ཐལ་ངག་ཏུ་བཀོད་པ། ཐལ་འགྱུར་གྱི་མཚན་ཉིད།
ཐལ་འགྱུར་ལ་དབྱེ་ན། ཐལ་འགྱུར་ཡང་དག་དང་། ཐལ་འགྱུར་ལྟར་
སྣང་གཉིས་སུ་དབྱེ་བ་དང་། བཀོད་ཚོད་ཀྱི་སྒོ་ནས་བཞིར་དབྱེ་བ་རྣམས་སུ་
ཡོད། །
(དང་པོ) ཐལ་འགྱུར་ཡང་དག་བཤད་པ།
རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བ་ཡོད་པ་གང་ཞིག །
རང་ཉིད་ཐལ་འགྱུར་ཡང་དག་ཏུ་སོང་བའི་རྒོལ་བས་རང་ཉིད་ལ་ལན་དོན་
མཐུན་མི་ཐེབས་པ་ཡང་ཡིན་པའི་གཞི་མཐུན་པར་དམིགས་པ་དེ། ཐལ་
འགྱུར་ཡང་དག་གི་མཚན་ཉིད། ཐལ་འགྱུར་ཡང་དག་ཡིན་ན། རང་ཉིད་
འགོད་ཡུལ་གྱི་ཕྱི་རྒོལ་ཡང་དག་གི་བློ་ངོར་རྟགས་དང་ཁྱབ་པ་གྲུབ་ཅིང་།
དེའི་ངོར་དམ་བཅའ་ལ་ཚད་མས་བསལ་བ་འབབ་པའི་རྟགས་སྟོན་པའི་་་་༌
ཐལ་ངག་གཅིག་ཡིན་དགོས་ཏེ། དམ་བཅའ་ལ་བསལ་བ་མེད་ན། ཐལ་
འགྱུར་ཡང་དག་ཏུ་མི་རུང་ལ། ཡོད་ན་ཕྱོགས་ཆོས་མི་འགྲུབ་པས། ཕྱོགས་
554



ཆོས་རྗེས་ཁྱབ་བློ་ངོར་གྲུབ་མི་དགོས་པར། རྟགས་དང་ཁྱབ་པ་བློ་ངོར་
གྲུབ་པ་ཞིག་དགོས་པ་དང་། རྒོལ་ཕྱི་རྒོལ་གཉིས་ཀས་གྲུབ་པ་མི་དགོས་ཀྱི།
འགོད་པར་བྱ་བའི་ཡུལ་གྱིས་གྲུབ་པས་ཆོག་སྟེ། ཕ་རོལ་པོའམ་འགོད་ཡུལ་
གྱི་ཕྱི་རྒོལ་གྱི་བློ་ངོར་གྲུབ་པ་ཞིག་དགོས་པ་དང་། དེའི་བློ་ངོར་གྲུབ་པ་ཞེས་
པ་ནི། ཚད་མས་གྲུབ་པ་དང་། ཡིད་དཔྱོད་ཀྱིས་གྲུབ་པ་དང་། ལོག་ཤེས་
ཀྱིས་གྲུབ་པ་དང་བཅས་གསུམ་འཇོག་པའོ། ། དེ་བས་ཚད་མ་རིགས་རྒྱན་
ལས། རྟགས་དང་ཁྱབ་པ་ཕ་རོལ་པོའི་བློ་ངོར་གྲུབ་ཅིང་། དམ་བཅའ་ལ་
བསལ་བ་འབབ་པའི་རྟགས་སྟོན་པའི་ངག* ཐལ་འགྱུར་གྱི་མཚན་ཉིད་དུ་
བཞག་པ་ཡིན་ནོ། ། ཐལ་འགྱུར་ཡང་དག་ལ་དབྱེ་ན། སྒྲུབ་བྱེད་འཕེན་པའི་
ཐལ་འགྱུར་ཡང་དག་དང་། སྒྲུབ་བྱེད་མི་འཕེན་པའི་ཐལ་འགྱུར་ཡང་དག་
གཉིས་ཡོད་དོ། ། །
(གཅིག)སྒྲུབ་བྱེད་འཕེན་པའི་ཐལ་འགྱུར་ཡང་དག་ནི། ཐལ་འགྱུར་
ཡང་དག་གང་ཞིག བཟློག་དོན་ཚུལ་གསུམ་ཚང་བ། དེའི་མཚན་ཉིད། །
སྒྲུབ་བྱེད་འཕེན་པའི་ཐལ་འགྱུར་ཡང་དག་ཡིན་ན། རང་ཉིད་ཀྱི་སོང་ཚོད་
ཀྱི་རྟགས་རང་འགོད་པ་སྐབས་སུ་བབ་པའི་ཕྱི་རྒོལ་ཡང་དག་གིས་ཁས་་་་་་་
བླངས་ཤིང་། ཚད་མས་མ་གྲུབ་པ་དང་། ཁྱབ་པ་ཚད་མས་གྲུབ་ཅིང་། དམ་
བཅའ་ལ་ཚད་མས་བསལ་བ་ཞུགས་པ་ཞིག་དགོས་ཏེ། སོང་ཚོད་ཀྱི་རྟགས་
. ཚད་མས་གྲུབ་ན། དེས་འཕངས་པའི་སྦྱོར་བ་ཡང་དག་གི་དམ་བཅའ་ལ་
ཚད་མས་བསལ་བ་འབབ་ཅིང་། ཁྱབ་པ་ཚད་མས་མ་གྲུབ་ན། དེས་
555



འཕངས་པའི་སྦྱོར་བ་ཡང་དག་གི་ལྡོག་ཁྱབ་མི་འགྲུབ་ལ། དའ་ལ་
ཚད་མས་བསལ་བ་མ་ཞུགས་ན། དེས་འཕངས་པའི་སྦྱོར་བའི་ཕྱོས་ཆོས་
མི་འགྲུབ་པའི་ཕྱིར། མཚན་ཉིད་ཀྱི་ཚིག་ཟུར་དུ་བཟློག་དོན་ཚུལ་གསུམ་
ཚང་བ་ཞེས་པ་ནི། རང་གི་ཆོས་ལོག་རང་གི་ཤེས་འདོད་ཆོས་ཅན་གྱི་སྟེང་
དུ་རང་གི་རྟགས་ལོག་སྒྲུབ་པའི་ཚུལ་གསུམ་ཚང་བ་ཞེས་པའི་དོན་ཡིན་ཏེ།
དེས་ན་ཐལ་འགྱུར་ཡང་དག་གང་ཞིག རང་གི་ཆོས་ལོག་རང་གི་ཤེས་
འདོད་ཆོས་ཅན་གྱི་སྟེང་དུ་རང་གི་རྟགས་ལོག་སྒྲུབ་པ་ལ་ཚུལ་གསུམ་ཚང་
བ། དེའི་མཚན་ཉིད་དུའང་རུང་ངོ་། ། མཚན་གཞི་ནི། སྒྲ་ཆོས་ཅན། མ་
བྱས་པ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་
བུའོ། ། སྒྲུབ་བྱེད་འཕེན་པའི་ཐལ་འགྱུར་ཡང་དག་དང་། རང་རྒྱུད་འཕེལ་
བའི་ཐལ་འགྱུར་ཡང་དག་གཉིས་དོན་གཅིག་གོ །
སྒྲུབ་བྱེད་འཕེན་པའི་ཐལ་འགྱུར་ཡང་དག་ལ་དབྱེ་ན། ལྡོག་པ་རང་
རིགས་འཕེན་པའི་ཐལ་འགྱུར་ཡང་དག་དང་། ལྡོག་པ་གཞན་རིགས་འཕེན་
པའི་ཐལ་འགྱུར་ཡང་དག་གཉིས་ཡོད། །
ལྡོག་པ་རང་རིགས་འཕེན་པའི་ཐལ་འགྱུར་ཡང་དག་ནི། ཐལ་འགྱུར་
ཡང་དག་གང་ཞིག ལྡོག་པ་རང་རྒྱུད་རང་དང་རིགས་གཅིག་པ་འཕེན་པ་
དེ། དེའི་མཚན་ཉིད། དེ་ལ་དབྱེ་ན་བཞི་ཡོད་པ་སོ་སོར་བཤད་པར་བྱ་སྟེ།
རང་བཞིན་དང་འགལ་བའི་རང་བཞིན་དམིགས་པའི་རང་རྒྱུད་་་་་
འཕེན་པའི་རང་བཞིན་དང་འགལ་བའི་རང་བཞིན་དམིགས་པའི་ཐལ་་་་་
556



འགྱུར། མཚན་གཞི་ནི། མེ་སྟོབས་ཆེན་པོས་ཁྱབ་པར་ནོན་པའི་གཞིར་ཆོས་
ཅན། མེ་སྟོབས་ཆེན་པོས་ཁྱབ་པར་ནོན་པ་མ་ཡིན་པར་ཐལ། གྲང་རེག་
སྟོབས་ཆེན་པོས་ཁྱབ་པར་ནོན་པའི་ཕྱིར་ཞེས་པའི་ཐལ་འགྱུར་ལྟ་བུ། དེ་
འདྲའི་ཐལ་འགྱུར་ཆོས་ཅན། ཁྱོད་རང་བཞིན་དང་འགལ་བའི་རང་བཞིན་
དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་རང་བཞིན་
དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱིས་འཕངས་པའི་མེ་སྟོབས་
ཆེན་པོས་ཁྱབ་པར་ནོན་པ་དེ། མེ་སྟོབས་ཆེན་པོས་ཁྱབ་པར་ནོན་པའི་
གཞིར་གྲང་རེག་སྟོབས་ཆེན་པོས་ཁྱབ་པར་ནོན་པ་མ་ཡིན་པར་སྒྲུབ་པའི་
རང་བཞིན་དང་འགལ་བའི་རང་བཞིན་དམིགས་པའི་རྟགས་ཡང་དག་ཡིན་
པ་གང་ཞིག ཁྱོད་རང་བཞིན་དང་འགལ་བའི་རང་བཞིན་དམིགས་པའི་
ཐལ་འགྱུར་ཡིན་པའི་ཕྱིར། གཉིས་པ་མ་གྲུབ་ན། དེ་འདྲའི་ཐལ་འགྱུར་ཆོས་
ཅན། ཁྱོད་རང་བཞིན་དང་འགལ་བའི་རང་བཞིན་དམིགས་པའི་ཐལ་
འགྱུར་ཡིན་པར་ཐལ། ཁྱོད་ཀྱི་ཆོས་ལོག་ཏུ་མེ་སྟོབས་ཆེན་པོས་ཁྱབ་པར་
ནོན་པ་དེ་སོང་། དེའི་རང་བཞིན་དུ་ཚ་ཞིང་སྲེག་པ་སྟོབས་ཆེན་པོས་ཁྱབ་
པར་ནོན་པ་དེ་སོང་། དེ་དང་འགལ་བར་བསིལ་རེག་སྟོབས་ཆེན་པོས་ཁྱབ་
པར་ནོན་པ་དེ་སོང་། དེའི་རང་བཞིན་དུ་གྲང་རེག་སྟོབས་ཆེན་པོས་ཁྱབ་
པར་ནོན་པ་དེ་སོང་། ཁྱོད་གྲང་རེག་སྟོབས་ཆེན་པོས་ཁྱབ་པར་ནོན་པ་
རྟགས་སུ་བཀོད་པའི་ཐལ་འགྱུར་ཡང་དག་ཡིན་པའི་ཕྱིར། །
(2 རྒྱུ་དང་འགལ་བའི་འབྲས་བུ་དམིགས་པའི་རང་རྒྱུད་འཕེན་པའི་
557



རྒྱུ་དང་འགལ་བའི་འབྲས་བུ་དམིགས་པའི་ཐལ་འགྱུར། མཚན་གཞི་ནི། དུ་
བ་དྲག་འཕྱུར་བས་ཁྱབ་པར་ནོན་པའི་གཞིར་ཆོས་ཅན། དུ་བ་དྲག་འཕྱུར་
བས་ཁྱབ་པར་ནོན་པ་མ་ཡིན་པར་ཐལ། གྲང་འབྲས་སྤུ་ལོང་བྱེད་རྒྱུན་
ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། དེ་འདྲའི་
ཐལ་འགྱུར་ཆོས་ཅན། རྒྱུ་དང་འགལ་བའི་འབྲས་བུ་དམིགས་པའི་རང་རྒྱུད་
འཕེན་པའི་རྒྱུ་དང་འགལ་བའི་འབྲས་བུ་དམིགས་པའི་ཐལ་འགྱུར་ཡིན་་་་་
པར་ཐལ། ཁྱོད་ཀྱིས་འཕངས་པའི་དུ་བ་དྲག་འཕྱུར་བས་ཁྱབ་པར་ནོན་པ་
དེ། དུ་བ་དྲག་འཕྱུར་བས་ཁྱབ་པར་ནོན་པའི་གཞིར་གྲང་འབྲས་སྤུ་ལོང་
བྱེད་རྒྱུན་ཆགས་སུ་གནས་པ་མེད་པར་སྒྲུབ་པའི་རྒྱུ་དང་འགལ་བའི་འབྲས་
བུ་དམིགས་པའི་རང་རྒྱུད་ཀྱི་རྟགས་ཡང་དག་ཡིན་པ་གང་ཞིག ཁྱོད་རྒྱུ་
དང་འགལ་བའི་འབྲས་བུ་དམིགས་པའི་ཐལ་འགྱུར་ཡིན་པའི་ཕྱིར། གཉིས་
པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། དེར་ཐལ། ཁྱོད་ཀྱི་ཆོས་ལོག་
ཏུ་དུ་བ་དྲག་འཕྱུར་བས་ཁྱབ་པར་ནོན་པ་དེ་སོང་། དེའི་རྒྱུར་མེ་སྟོབས་
ཆེན་པོས་ཁྱབ་པར་ནོན་པ་དེ་སོང་། དེ་དང་འགལ་བར་གྲང་རེག་རྒྱུན་
ཆགས་སུ་གནས་པ་དེ་སོང༌། དེའི་འབྲས་བུར་གྲང་འབྲས་སྤུ་ལོང་བྱེད་རྒྱུན་
ཆགས་སུ་གནས་པ་རྟགས་སུ་བཀོད་པའི་ཐལ་འགྱུར་ཡིན་པའི་ཕྱིར།
ཁྱབ་བྱེད་དང་འགལ་བའི་ཁྱབ་བྱ་དམིགས་པའི་རང་རྒྱུད་འཕེན་་་་་
པའི་ཁྱབ་བྱེད་དང་འགལ་བའི་ཁྱབ་བྱ་དམིགས་པའི་ཐལ་འགྱུར། མཚན་
གཞི་ནི། ཙན་དན་གྱི་མེ་སྟོབས་ཆེན་པོས་ཁྱབ་པར་ནོན་པའི་གཞིར་ཆོས་
558



ཅན། ཙན་དན་གྱི་མེ་སྟོབས་ཆེན་པོས་ཁྱབ་པར་ནོན་པ་མ་ཡིན་པར་ཐལ།
ཁ་བའི་རེག་པ་རྒྱུན་ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་
ལྟ་བུ། དེ་འདྲའི་ཐལ་འགྱུར་ཆོས་ཅན། ཁྱོད་ཁྱབ་བྱེད་དང་འགལ་བའི་ཁྱབ་
བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་ཁྱབ་བྱ་་་་
དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱིས་འཕངས་པའི་ཙན་དན་
གྱི་མེ་སྟོབས་ཆེན་པོས་ཁྱབ་པར་ནོན་པ་དེ། ཙན་དན་གྱི་མེ་སྟོབས་ཆེན་པོས་
ཁྱབ་པར་ནོན་པའི་གཞིར་ཁ་བའི་གྲང་རེག་རྒྱུན་ཆགས་སུ་གནས་པ་མེད་་་་་
པར་སྒྲུབ་པའི་ཁྱབ་བྱེད་དང་འགལ་བའི་ཁྱབ་བྱ་དམིགས་པའི་རང་རྒྱུད་ཀྱི་
རྟགས་ཡང་དག་ཡིན་པ་གང་ཞིག ཁྱོད་ཁྱབ་བྱེད་དང་འགལ་བའི་ཁྱབ་བྱ་
དམིགས་པའི་ཐལ་འགྱུར་ཡིན་པའི་ཕྱིར། གཉིས་པ་མ་གྲུབ་ན། དེ་འདྲའི་
ཐལ་འགྱུར་ཆོས་ཅན། དེར་ཐལ། ཁྱོད་ཀྱི་ཆོས་ལོག་ཏུ་ཙན་དན་གྱི་མེ་
སྟོབས་ཆེན་པོས་ཁྱབ་པར་ནོན་པ་དེ་སོང་། དེའི་ཁྱབ་བྱེད་དུ་མེ་སྟོབས་ཆེན་
པོས་ཁྱབ་པར་ནོན་པ་དེ་སོང་། དེ་དང་འགལ་བར་གྲང་རེག་རྒྱུན་ཆགས་སུ་
གནས་པ་དེ་སོང་། དེའི་ཁྱབ་བྱར་ཁ་བའི་རེག་པ་རྒྱུན་ཆགས་སུ་གནས་པ་
དེ་སོང་། ཁྱོད་ཁ་བའི་རེག་པ་རྒྱུན་ཆགས་སུ་གནས་པ་རྟགས་སུ་བཀོད་པའི་
ཐལ་འགྱུར་ཡིན་པའི་ཕྱིར། །
@ འགལ་ཁྱབ་དམིགས་པའི་རང་རྒྱུད་འཕེན་པའི་འགལ་ཁྱབ་་་་་་་་་
དམིགས་པའི་ཐལ་འགྱུར། མཚན་གཞི་ནི། སྒྲ་ཆོས་ཅན། མ་བྱས་པ་ཡིན་
པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ། དེ་འདྲའི་
559



བལ་
ཐལ་འགྱུར་ཆོས་ཅན། ཁྱོད་འགལ་ཁྱབ་དམིགས་པའི་རང་རྒྱུད་འཕེན་པའི་
འགལ་ཁྱབ་དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱིས་འཕངས་
པའི་བྱས་པ་དེ། སྒྲ་མི་རྟག་པར་སྒྲུབ་པར་བྱེད་པའི་འགལ་ཁྱབ་དམིགས་
པའི་རང་རྒྱུད་ཀྱི་རྟགས་ཡང་དག་ཡིན་པ་གང་ཞིག ཁྱོད་འགལ་ཁྱབ་
དམིགས་པའི་ཐལ་འགྱུར་ཡིན་པའི་ཕྱིར། གཉིས་པ་གྲུབ་སྟེ། དེ་འདྲའི་ཐལ་
འགྱུར་གྱི་ཆོས་ལོག་ཏུ་བྱས་པ་དེ་སོང་། དེ་དང་འགལ་བར་མ་བྱས་པ་དེ་
སོང་། དེའི་ཁྱབ་བྱར་རྟག་པ་དེ་སོང་། ཁྱོད་རྟག་པ་རྟགས་སུ་བཀོད་པའི་
ཐལ་འགྱུར་ཡིན་པའི་ཕྱིར་རོ། །
ལྡོག་པ་གཞན་རིགས་འཕེན་པའི་ཐལ་འགྱུར་ཡང་དག་ནི། ཐལ་
འགྱུར་ཡང་དག་གང་ཞིག ལྡོག་པ་རང་རྒྱུད་རང་དང་རིགས་མི་མཐུན་པ་
འཕེན་པ་དེ། དེའི་མཚན་ཉིད། དེ་ལ་དབྱེ་ན་བཅུ་དྲུག་ཡོད་དེ། འོག་ཏུ་
རིམ་པ་བཞིན་དུ་འཆད་པར་བྱ།
རྒྱུ་དང་འགལ་བའི་རང་བཞིན་དམིགས་པའི་རང་རྒྱུད་འཕེན་པའི་
རང་བཞིན་དང་འགལ་བའི་འབྲས་བུ་དམིགས་པའི་ཐལ་འགྱུར། དཔེར་ན།
མེ་སྟོབས་ཆེན་པོས་ཁྱབ་པར་ནོན་པའི་གཞིར་ཆོས་ཅན། མེ་སྟོབས་ཆེནཱ
པོས་ཁྱབ་པར་ནོན་པ་མ་ཡིན་པར་ཐལ། གྲང་འབྲས་སྤུ་ལོང་བྱེད་རྒྱུན་
ཆགས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུའོ། ། དེ་འདྲའི་ཐལ་
འགྱུར་ཆོས་ཅན། ཁྱོད་རྒྱུ་དང་འགལ་བའི་རང་བཞིན་དམིགས་པའི་རང་
རྒྱུད་འཕེན་པའི་རང་བཞིན་དང་འགལ་བའི་འབྲས་བུ་དམིགས་པའི་ཐལ་་་་
560



འགྱུར་ཡིན་པར་ཐལ། ཁྱོད་ཀྱིས་འཕངས་པའི་མེ་སྟོབས་ཆེན་པོས་ཁྱབ་པར་
ནོན་པ་དེ། དེས་ཁྱབ་པར་ནོན་པའི་གཞིར། གྲང་འབྲས་སྤུ་ལོང་བྱེད་རྒྱུན་
ཆགས་མེད་པར་སྒྲུབ་པའི་རྒྱུ་དང་འགལ་བའི་རང་བཞིན་དམིགས་པའི་་་་་
རང་རྒྱུད་ཀྱི་རྟགས་ཡང་དག་གང་ཞིག ཁྱོད་རང་བཞིན་དང་འགལ་བའི་
འབྲས་བུ་དམིགས་པའི་ཐལ་འགྱུར་ཡིན་པའི་ཕྱིར། གཉིས་པ་མ་གྲུབ་ན། དེ་
འདྲའི་ཐལ་འགྱུར་ཆོས་ཅན། དེར་ཐལ། ཁྱོད་ཀྱི་ཆོས་ལོག་ཏུ་མེ་སྟོབས་ཆེན་
པོས་ཁྱབ་པར་ནོན་པ་དེ་སོང་། དེའི་རང་བཞིན་དུ་ཚ་ཞིང་སྲེག་པ་སྟོབས་
ཆེན་པོས་ཁྱབ་པར་ནོན་པ་དེ་སོང་། དེ་དང་འགལ་བར་གྲང་རེག་རྒྱུན་
ཆགས་པ་དེ་སོང་། དེའི་འབྲས་བུར་གྲང་འབྲས་སྤུ་ལོང་བྱེད་རྒྱུན་ཆགས་པ་
དེ་སོང་། ཁྱོད་གྲང་འབྲས་སྤུ་ལོང་བྱེད་རྒྱུན་ཆགས་པ་རྟགས་སུ་བཀོད་པའི་
ཐལ་འགྱུར་ཡིན་པའི་ཕྱིར། ཁྱབ་བྱེད་དང་འགལ་བའི་རང་བཞིན་
དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་ཁྱབ་བྱ་་་་
དམིགས་པའི་ཐལ་འགྱུར། མཚན་གཞི་ནི། མེ་སྟོབས་ཆེན་པོས་ཁྱབ་པར་
ནོན་པའི་གཞིར་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པ་མ་ཡིན་
པར་ཐལ། ཁ་བའི་རེག་པ་རྒྱུན་ཆགས་པ་ཡོད་པའི་ཕྱིར་ཞེས་པའི་ཐལ་
འགྱུར་ལྟ་བུ། (ི རང་བཞིན་དང་འགལ་བའི་འབྲས་བུ་དམིགས་པའི་རང་
རྒྱུད་འཕེན་པའི་རྒྱུ་དང་འགལ་བའི་རང་བཞིན་དམིགས་པའི་ཐལ་འགྱུར།
མཚན་གཞི་ནི། དུ་བ་དྲག་འཕྱུར་བས་ཁྱབ་པར་ནོན་པའི་གཞིར་ཆོས་ཅན།
དུ་བ་དྲག་འཕྱུར་བས་ཁྱབ་པར་ནོན་པ་མ་ཡིན་པར་ཐལ། གྲང་རེག་རྒྱུན་
561



ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། ི ཁྱབ་བྱེད་
དང་འགལ་བའི་འབྲས་བུ་དམིགས་པའི་རང་རྒྱུད་འཕེན་པའི་རྒྱུ་དང་
འགལ་བའི་ཁྱབ་བྱ་དམིགས་པའི་ཐལ་འགྱུར། མཚན་གཞི་ནི། དུ་བ་དྲག་
འཕྱུར་བས་ཁྱབ་པར་ནོན་པའི་གཞིར་ཆོས་ཅན། དུ་བ་དྲག་འཕྱུར་བས་
ཁྱབ་པར་ནོན་པ་མ་ཡིན་པར་ཐལ། ཁ་བའི་རེག་བྱ་རྒྱུན་ཆགས་སུ་གནས་པ་
ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། (6) རང་བཞིན་དང་འགལ་བའི་
ཁྱབ་བྱ་དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་རང་
བཞིན་དམིགས་པའི་ཐལ་འགྱུར། མཚན་གཞི་ནི། ཙན་དན་གྱི་མེ་སྟོབས་
ཆེན་པོས་ཁྱབ་པར་ནོན་པའི་གཞིར་ཆོས་ཅན། ཙན་དན་གྱི་མེ་སྟོབས་ཆེན་
པོས་ཁྱབ་པར་ནོན་པ་མ་ཡིན་པར་ཐལ། གྲང་རེག་རྒྱུན་ཆགས་སུ་གནས་པ་
ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། ® རྒྱུ་དང་འགལ་བའི་ཁྱབ་བྱ་
དམིགས་པའི་རང་རྒྱུད་འཕེན་པའི་ཁྱབ་བྱེད་དང་འགལ་བའི་འབྲས་བུ་་་་་
དམིགས་པའི་ཐལ་འགྱུར། མཚན་གཞི་ནི། ཙན་དན་གྱི་མེ་སྟོབས་ཆེན་པོས་
ཁྱབ་པར་ནོན་པའི་གཞིར་ཆོས་ཅན། ཙན་དན་གྱི་མེ་སྟོབས་ཆེན་པོས་ཁྱབ་
པར་ནོན་པ་མ་ཡིན་པར་ཐལ། གྲང་འབྲས་སྤུ་ལོང་བྱེད་རྒྱུན་ཆགས་སུ་
གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། འ) རྒྱུ་མ་དམིགས་པའི་
རང་རྒྱུད་འཕེན་པའི་འབྲས་བུ་དམིགས་པའི་ཐལ་འགྱུར། མཚན་གཞི་ནི།
མེ་མེད་མཚན་མོའི་རྒྱ་མཚོར་ཆོས་ཅན། མེ་ཡོད་པར་ཐལ། དུ་བ་ཡོད་པའི་
ཕྱིར་ཞེས་པའི་ཐལ་འགྱུར་ལྟ་བུ། དེ་འདྲའི་ཐལ་འགྱུར་ཆོས་ཅན། རྒྱུ་མ་
562



དམིགས་པའི་རང་རྒྱུད་འཕེན་པའི་འབྲས་བུ་དམིགས་པའི་ཐལ་འགྱུར་ཡིན་
པར་ཐལ། ཁྱོད་ཀྱིས་འཕངས་པའི་མེ་མེད་པ་དེ་མེ་མེད་མཚན་མོའི་རྒྱུ་
མཚོར་དུ་བ་མེད་པར་སྒྲུབ་པའི་རྒྱུ་མ་དམིགས་པའི་རྟགས་ཡང་དག་ཡིན་པ་
གང་ཞིག ཁྱོད་འབྲས་བུ་དམིགས་པའི་ཐལ་འགྱུར་ཡིན་པའི་ཕྱིར། གཉིས་
པ་མ་གྲུབ་ན། དེ་འདྲའི་ཐལ་འགྱུར་ཆོས་ཅན། ཁྱོད་འབྲས་བུ་དམིགས་པའི་
ཐལཾ་འགྱུར་ཡིན་པར་ཐལ། ཁྱོད་དུ་བ་རྟགས་སུ་བཀོད་པའི་ཐལ་འགྱུར་
ཡང་དག་ཡིན་པ་གང་ཞིག དུ་བ་མེའི་འབྲས་བུ་ཡིན་པའི་ཕྱིར། ® ཁྱབ་
བྱེད་མ་དམིགས་པའི་རང་རྒྱུད་འཕེན་པའི་རང་བཞིན་དམིགས་པའི་ཐལ་་་
འགྱུར། མཚན་གཞི་ནི། ཤིང་གིས་དབེན་པའི་བྲག་རྫོང་ན་ཆོས་ཅན། ཤིང་
ཡོད་པར་ཐལ། ཤ་བ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། དེ་འདྲའི་
ཐལ་འགྱུར་ཆོས་ཅན། ཁྱབ་བྱེད་མ་དམིགས་པའི་རང་རྒྱུད་འཕེན་པའི་རང་
བཞིན་དམིགས་པའི་ཐལ་འགྱུར་ཡིན་པར་ཐལ། ཁྱོད་ཀྱིས་འཕངས་པའི་
ཤིང་མེད་པ་དེ། ཤིང་གིས་དབེན་པའི་བྲག་རྫོང་ན། ཤ་བ་མེད་པར་སྒྲུབ་
པའི་ཁྱབ་བྱེད་མ་དམིགས་པའི་རྟགས་ཡང་དག་ཡིན་པ་གང་ཞིག ཁྱོད་རང་
བཞིན་དམིགས་པའི་ཐལ་འགྱུར་ཡིན་པའི་ཕྱིར། རྟགས་ཕྱི་མ་གྲུབ་སྟེ། ཁྱོད་
ཤ་བ་རྟགས་སུ་བཀོད་པའི་ཐལ་འགྱུར་ཡང་དག་ཡིན་པ་གང་ཞིག ཤ་བ་
ཤིང་དང་རང་བཞིན་གཅིག་ཡིན་པའི་ཕྱིར། (6) འབྲས་བུ་དང་འགལ་བའི་
རང་བཞིན་དམིགས་པའི་རང་རྒྱུད་འཕེན་པའི་རང་བཞིན་དང་འགལ་བའི་
རྒྱུ་དམིགས་པའི་ཐལ་འགྱུར། མཚན་གཞི་ནི། མེ་སྟོབས་ཆེན་པོས་ཁྱབ་པར་
563



ནོན་པའི་གཞིར་ཆོས་ཅན། མེ་སྟོབས་ཆེན་པོས་ཁྱབ་པར་ནོན་པ་མ་ཡིན་
པར་ཐལ། གྲང་རེག་གི་དངོས་རྒྱུའི་ནུས་པ་མཐུ་ཅན་ཡོད་པའི་ཕྱིར་ཞེས་
པའི་ཐལ་འགྱུར་ལྟ་བུ། འགྱེའབྲས་བུ་དང་འགལ་བའི་ཁྱབ་བྱ་དམིགས་པའི་
རང་རྒྱུད་འཕེན་པའི་ཁྱབ་བྱེད་དང་འགལ་བའི་རྒྱུ་དམིགས་པའི་ཐལ་་་་་་་་
འགྱུར། མཚན་གཞི་ནི། ཙན་དན་གྱི་མེ་སྟོབས་ཆེན་པོས་ཁྱབ་པར་ནོན་པའི་
གཞིར་ཆོས་ཅན། ཙན་དན་གྱི་མེ་སྟོབས་ཆེན་པོས་ཁྱབ་པར་ནོན་པ་མ་ཡིན་
པར་ཐལ། གྲང་རེག་གི་དངོས་རྒྱུའི་ནུས་པ་མཐུ་ཅན་ཡོད་པའི་ཕྱིར་ཞེས་
པའི་ཐལ་འགྱུར་ལྟ་བུ། )རང་བཞིན་དང་འགལ་བའི་རྒྱུ་དམིགས་པའི་
རང་རྒྱུད་འཕེན་པའི་འབྲས་བུ་དང་འགལ་བའི་རང་བཞིན་དམིགས་པའི་་་
ཐལ་འགྱུར། མཚན་གཞི་ནི། མེ་སྟོབས་ཆེན་པོས་ཁྱབ་པར་ནོན་པའི་དངོས་
རྒྱུར་གྱུར་པའི་ཚ་ཞིང་སྲེག་པ་སྟོབས་ཆེན་པོས་ཁྱབ་པར་ནོན་པའི་གཞིར་་་་་
ཆོས་ཅན། དེས་ཁྱབ་པར་ནོན་པ་མ་ཡིན་པར་ཐལ། གྲང་རེག་རྒྱུན་ཆགས་
སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། མིཁྱབ་བྱེད་དང་
འགལ་བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་དང་འགལ་་་་་་
བའི་ཁྱབ་བྱ་དམིགས་པའི་ཐལ་འགྱུར། མཚན་གཞི་ནི། གོང་གི་གཞི་དེར་
ཆོས་ཅན། དེས་ཁྱབ་པར་ནོན་པ་མ་ཡིན་པར་ཐལ། ཁ་བའི་རེག་པ་རྒྱུན་
ཆགས་སུ་གནས་པ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། རྩེ འབྲས་བུ་
དང་འགལ་བའི་རྒྱུ་དམིགས་པའི་རང་རྒྱུད་འཕེན་པའི་རྒྱུ་དང་འགལ་བའི་
འབྲས་བུ་དམིགས་པའི་ཐལ་འགྱུར། མཚན་གཞི་ནི། གོང་གི་གཞི་དེར་ཆོས་
564



ཅན། དེ་ཁྱབ་པར་ནོན་པ་མ་ཡིན་པར་ཐལ། གྲང་རེག་གི་དངོས་རྒྱུའི་ནུས་
པ་ཐོགས་མེད་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། འབྱེད་རྒྱུ་དང་འགལ་
བའི་རྒྱུ་དམིགས་པའི་རང་རྒྱུད་འཕེན་པའི་འབྲས་བུ་དང་འགལ་བའི་་་་་་་
འབྲས་བུ་དམིགས་པའི་ཐལ་འགྱུར། མཚན་གཞི་ནི། གོང་གི་གཞི་དེར་ཆོས་
ཅན། དེས་ཁྱབ་པར་ནོན་པ་མ་ཡིན་པར་ཐལ། གྲང་འབྲས་སྤུ་ལོང་བྱེད་
རྒྱུན་ཆགས་སུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། འབྲས་བུ་མ་
དམིགས་པའི་རང་རྒྱུད་འཕེན་པའི་རྒྱུ་དམིགས་པའི་ཐལ་འགྱུར། མཚན་
གཞི་ནི། དུ་བས་དབེན་པའི་ས་ཕྱོགས་ན་ཆོས་ཅན། དུ་བ་ཡོད་པར་ཐལ།དུ་
བའི་དངོས་རྒྱུ་ཡོད་པའི་ཕྱིར་ཞེས་པའི་ཐལ་འགྱུར་ལྟ་བུ། འབྱེརང་བཞིན་མ་
དམིགས་པའི་རང་རྒྱུད་འཕེན་པའི་ཁྱབ་བྱེད་དམིགས་པའི་ཐལ་འགྱུར།
མཚན་གཞི་ནི། བུམ་པ་ཚད་མས་མ་དམིགས་པའི་ས་ཕྱོགས་ཆོས་ཅན། བུམ་
པ་ཚད་མས་དམིགས་པར་ཐལ། བུམ་པ་ཡོད་པའི་ཕྱིར་ཞེས་པའི་ཐལ་
འགྱུར་ལྟ་བུ། (དེ་རྣམས་ནི་རྭ་སྟོད་བསྡུས་གྲྭ་སོགས་ན་ཡོད་པ་བཞིན་
བཀོད་པ་ཡིན།)
(གཉིས)སྒྲུབ་བྱེད་མི་འཕེན་པའི་ཐལ་འགྱུར་ཡང་དག་ནི། ཐལ་
འགྱུར་ཡང་དག་གང་ཞིག དོན་བཟློག་ན་ཚུལ་གསུམ་མ་ཚང་བ་དེ། དེའི་
མཚན་ཉིད། མཚན་གཞི་ནི། སྒྲ་ཆོས་ཅན། མི་རྟག་པ་ཡིན་པར་ཐལ། བྱས་
པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ། དེ་འདྲའི་ཐལ་འགྱུར་ཆོས་
ཅན། སྒྲུབ་བྱེད་མི་འཕེན་པའི་ཐལ་འགྱུར་ཡིན་ཏེ། ཁྱོད་ཐལ་འགྱུར་ཡང་
565



དག་གང་ཞིག དོན་བཟློག་ན་ཚུལ་གསུམ་མ་ཚང་བ་ཡིན་པའི་ཕྱིར། དང་པོ་
སླ། གཉིས་པ་སྒྲུབ་སྟེ། ཁྱོད་ཀྱི་ཆོས་ལོག་ཁྱོད་ཀྱི་ཤེས་འདོད་ཆོས་ཅན་གྱི་
སྟེང་དུ་ཁྱོད་ཀྱིས་རྟགས་ལོག་སྒྲུབ་པ་ལ་ཚུལ་གསུམ་སྒྲུབ་བྱེད་བཀོད་པ་མ་་་
ཚང་བ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་ཀྱི་ཆོས་
ལོག་ངོས་འཛིན་པའི་ཚེ་ན། རྟག་པ་དེ་ངོས་འཛིན་དགོས། ཁྱོད་ཀྱི་རྟགས་
ལོག་ངོས་འཛིན་པའི་ཚེ་ན། མ་བྱས་པ་དེ་ངོས་འཛིན་དགོས། ཤེས་འདོད་
ཆོས་ཅན་ངོས་འཛིན་པའི་ཚེ་ན། སྒྲ་དེ་ངོས་འཛིན་དགོས་ལ། དེ་ལྟར་ན་སྒྲ་
ཆོས་ཅན། མ་བྱས་པ་ཡིན་ཏེ། རྟག་པ་ཡིན་པའི་ཕྱིར། ཞེས་པའི་སྦྱོར་བ་
འདིའི་རྟགས་ཀྱི་ཚུལ་གསུམ་ཚང་ཟེར་དགོས་ཀྱང་། དེ་མི་ཚང་བ་ཡིན་པའི་
ཕྱིར་རོ། །
（གཉིས་པ） ཐལ་འགྱུར་ལྟར་སྣང་བཤད་པ།
སྐབས་སུ་བབ་པའི་ལན་གྱིས་ཟློག་པར་ནུས་པའི་ཐལ་ངག་དེ། ཐལ་
འགྱུར་ལྟར་སྣང་གི་མཚན་ཉིད། མཚན་གཞི་ནི། སྒྲ་མི་རྟག་པར་རྟོགས་པའི་
གང་ཟག་ལ་འཕངས་པའི་སྒྲ་ཆོས་ཅན། མ་བྱས་པ་ཡིན་པར་ཐལ། བྱས་པ་
ཡིན་པའི་ཕྱིར། ཞེས་པའི་ཐལ་འགྱུར་ལྟ་བུའོ། །
(གསུམ་པ)ཐལ་འགྱུར་གྱི་དབྱེ་བ་གཞན་བཤད་པ།
ཐལ་འགྱུར་ལ་བཀོད་ཚོད་ཀྱི་སྒོ་ནས་དབྱེ་ན་བཞི་ཡོད་དེ། རྟགས་ཁྱབ་
གཉིས་ཀ་མ་གྲུབ་པའི་ཐལ་འགྱུར། རྟགས་མ་གྲུབ་པའི་ཐལ་འགྱུར། ཁྱབ་པ་
566



མ་གྲུབ་པའི་ཐལ་འགྱུར། རྟགས་ཁྱབ་གཉིས་ཀ་གྲུབ་པའི་ཐལ་འགྱུར་དང་
་བཞི་ཡོད་པའི་ཕྱིར། དེ་བཞི་སོ་སོའི་མཚན་གཞི་ནི། སྒྲ་ཆོས་ཅན། གཞལ་བྱ་
མ་ཡིན་པར་ཐལ། རྟག་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ་དང་པོ་
དང་། སྒྲ་ཆོས་ཅན། མི་རྟག་པ་ཡིན་པར་ཐལ། མིག་ཤེས་ཀྱི་གཟུང་བྱ་ཡིན་
པའི་ཕྱིར་ཞེས་པ་ལྟ་བུ་གཉིས་པ་དང་། སྒྲ་ཆོས་ཅན། མི་རྟག་པ་ཡིན་པར་
ཐལ། གཞལ་བྱ་ཡིན་པའི་ཕྱིར་ཞེས་པ་ལྟ་བུ་གསུམ་པའི་མཚན་གཞི་ཡིན་
ཞིང་། བཞི་བ། རྟགས་ཁྱབ་གཉིས་ཀ་གྲུབ་པའི་ཐལ་འགྱུར་ལ་སྒྲས་བརྗོད་
རིགས་ཀྱི་སྒོ་ནས་དབྱེ་ན། རྟགས་ཁྱབ་གཉིས་ཀ་ཚད་མས་གྲུབ་པ། རྟགས་
ཁྱབ་གཉིས་ཀ་ཁས་བླངས་ཙམ་གྱིས་གྲུབ་པ། རྟགས་ཚད་མས་གྲུབ་ཅིང་
ཁྱབ་པ་ཁས་བླངས་ཙམ་གྱིས་གྲུབ་པ། ཁྱབ་པ་ཚད་མས་གྲུབ་ཅིང་རྟགས་
ཁས་བླངས་ཙམ་གྱིས་གྲུབ་པ་དང་བཞི་ཡོད་དེ། དང་པོ་ནི། སྒྲ་ཆོས་ཅན།
མི་རྟག་པ་ཡིན་པར་ཐལ། བྱས་པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་
བུ། དེ་ཡང་ཐལ་འགྱུར་འདི་འགོད་པ་སྐབས་སུ་བབ་པའི་རྒོལ་བ་དེས། སྒྲ་
རྟག་པར་ཁས་བླངས་ན་ཐལ་འགྱུར་དེའི་རྟགས་ཁྱབ་གཉིས་ཀ་ཚད་མ་་་་་
གྲུབ་ཅིང་དམ་བཅའ་ལ་བསལ་བ་འབབ་པས། ཐལ་འགྱུར་འདི་རྒོལ་བ་དེ་
ལ་ཐལ་འགྱུར་ཡང་དག་ཏུ་སོང་ལ། རྒོལ་བ་དེས་སྒྲ་རྟག་པར་ཁས་མ་བླངས་
ན་རྟགས་ཁྱབ་གཉིས་ཀ་ཚད་མས་གྲུབ་ཀྱང་དམ་བཅའ་ལ་ཁས་བླངས་ཀྱི་་་་
བསལ་བ་མི་འབབ་པས། ཐལ་འགྱུར་འདི་རྒོལ་བ་དེ་ལ་ཐལ་འགྱུར་ལྟར་
སྣང་དུ་སོང་བ་ཡིན་ནོ། །གཉིས་པ་ནི། སྒྲ་མིག་ཤེས་ཀྱི་གཟུང་བྱ་དང་།
567



མིག་ཤེས་ཀྱི་གཟུང་བྱ་ལ་རྟག་པས་ཁྱབ་པར་ཁས་ལེན་པའི་གང་ཟག་གི་་་་
ངོར། སྒྲ་ཆོས་ཅན། རྟག་པ་ཡིན་པར་ཐལ། མིག་ཤེས་ཀྱི་གཟུང་བྱ་ཡིན་པའི་
ཕྱིར་ཞེས་པའི་ཐལ་འགྱུར་ལྟ་བུ། དེ་ཡང་། དེ་ལྟར་ཁས་ལེན་པའི་གང་ཟག་
དེས་སྒྲ་མི་རྟག་པར་ཚད་མས་གྲུབ་ན། ཐལ་འགྱུར་འདིའི་རྟགས་ཁྱབ་
གཉིས་ཀ་ཁས་བླངས་ཀྱིས་གྲུབ་ཅིང་དམ་བཅའ་ལ་ཚད་མས་བསལ་བ་་་་་་་
འབབ་པས་ཐལ་འགྱུར་འདི་གང་ཟག་དེ་ལ་ཐལ་འགྱུར་ཡང་དག་ཏུ་སོང་།
གང་ཟག་དེས་སྒྲ་མི་རྟག་པར་ཁས་བླངས་ན། ཐལ་འགྱུར་དེའི་རྟགས་ཁྱབ་
གཉིས་ཀ་ཁས་བླངས་ཀྱིས་གྲུབ་ཅིང་། དམ་བཅའ་ལ་ཁས་བླངས་ཀྱིས་
བསལ་བ་ཡང་འབབ་པས། ཐལ་འགྱུར་འདི་གང་ཟག་དེ་ལ་ཐལ་འགྱུར་
ཡང་དག་ཏུ་སོང་ཞིང་། གང་ཟག་དེས་སྒྲ་མི་རྟག་པར་ཚད་མས་ཀྱང་མ་
གྲུབ་ཁས་བླངས་པའང་མིན་ན། རྟགས་ཁྱབ་ཁས་བླངས་ཀྱིས་གྲུབ་ཀྱང་།
དམ་བཅའ་ལ་བསལ་བ་མི་འབབ་པས། གང་ཟག་དེ་ལ་ཐལ་འགྱུར་དེ་ལྟར་
སྣང་དུ་སོང་བ་ཡིན་ནོ། ། གསུམ་པ་ནི། སྒྲ་བྱས་པ་དང་། བྱས་ན་རྟག་པས་
ཁྱབ་པ་ཁས་ལེན་པའི་གང་ཟག་གི་ངོར། སྒྲ་ཆོས་ཅན། རྟག་པ་ཡིན་པར་
ཐལ། བྱས་པ་ཡིན་པའི་ཕྱིར། ཞེས་པའི་ཐལ་འགྱུར་ལྟ་བུ། དེ་ཡང་། གང་
ཟག་དེ་སྒྲ་མི་རྟག་པར་ཚད་མས་གྲུབ་ན། རྟགས་ཚད་མ་དང་ཁྱབ་པ་ཁས་
བླངས་ཀྱིས་གྲུབ་ཅིང་། དམ་བཅའ་ལ་ཚད་མས་བསལ་བ་འབབ་པས། གང་
ཟག་དེ་ལ་ཐལ་འགྱུར་དེ་ཡང་དག་དང་། དེ་འདྲའི་གང་ཟག་དེས་སྒྲ་མི་
རྟག་པར་ཁས་བླངས་ན། རྟགས་ཚད་མ་དང་ཁྱབ་པ་ཁས་བླངས་ཀྱིས་གྲུབ་
568



ཅིང་། དམ་བཅའ་ལ་ཁས་བླངས་ཀྱིས་བསལ་བ་འབབ་པས། གང་ཟག་དེ་
ལ་ཐལ་འགྱུར་ཡང་དག་དང་། གང་ཟག་དེས་སྒྲ་མི་རྟག་པར་ཚད་མས་ཀྱང་
མ་གྲུབ་ཁས་བླངས་པའང་མིན་ན། ཐལ་འགྱུར་དེའི་རྟགས་ཚད་མ་དང་
ཁྱབ་པ་ཁས་བླངས་ཀྱིས་གྲུབ་ཀྱང་དམ་བཅའ་ལ་བསལ་བ་མི་འབབ་པས།
ཐལ་འགྱུར་འདི་གང་ཟག་དེ་ལ་ཐལ་འགྱུར་ལྟར་སྣང་དུ་སོང་བ་ཡིན། བཞི་
བ་ནི། སྒྲ་རྟག་པ་དང་། རྟག་པ་ཡིན་ན་མ་བྱས་པ་ཡིན་པས་ཁྱབ་པ་ཁས་
ལེན་པའི་གང་ཟག་གོ་ངོར། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་
པ་ཡིན་པའི་ཕྱིར་ཞེས་པའི་ཐལ་འགྱུར་ལྟ་བུ། དེ་ཡང་། དེ་འདྲའི་གང་ཟག་
དེས་སྒྲ་བྱས་པར་ཚད་མས་གྲུབ་ན། ཁྱབ་པ་ཚད་མ་དང་རྟགས་ཁས་བླངས་
ཀྱིས་གྲུབ་ཅིང་། དམ་བཅའ་ལ་ཚད་མས་བསལ་བ་འབབ་པས། དེ་གང་
ཟག་དེ་ལ་ཐལ་འགྱུར་ཡང་དག་དང་། གང་ཟག་དེ་སྒྲ་བྱས་པར་ཁས་བླངས་
ན། ཁྱབ་པ་ཚད་མ་དང་རྟགས་ཁས་བླངས་ཀྱིས་གྲུབ་ཅིང་། དམ་བཅའ་ལ་
ཁས་བླངས་ཀྱིས་བསལ་བ་འབབ་པས། གང་ཟག་དེ་ལ་ཐལ་འགྱུར་ཡང་
དག་དང་། གང་ཟག་དེས་སྒྲ་བྱས་པར་ཚད་མས་ཀྱང་མ་གྲུབ་ཁས་བླངས་
པའང་མིན་ན། ཁྱབ་པ་ཚད་མ་དང་རྟགས་ཁས་བླངས་ཀྱིས་གྲུབ་ཀྱང་དམ་
བཅའ་ལ་བསལ་བ་མི་འབབ་པས། གང་ཟག་དེ་ལ་ཐལ་འགྱུར་ལྟར་སྣང་དུ་
གྱུར་པ་ཡིན་ནོ། །དེ་ལྟར་ཡང་། ཐལ་འགྱུར་ལ་བཀོད་ཚོད་ཀྱི་སྒོ་ནས་དབྱེ་
བ་བཅུ་བཞི་ཡོད་དེ། ཁྱབ་རྟགས་གཉིས་ཀ་མ་གྲུབ་པ་དང་། རྟགས་མ་གྲུབ་
པ་དང་། ་ཁྱབ་པ་མ་གྲུབ་པ་དང་། ཁྱབ་རྟགས་གཉིས་ཀ་ཚད་མས་གྲུབ་ལ་
569



དམ་བཅའ་ལ་བསལ་བ་མེད་པ་དང་། ཁྱབ་རྟགས་གཉིས་ཀ་ཁས་བླངས་
ཀྱིས་གྲུབ་ལ་དམ་བཅའ་ལ་བསལ་བ་མེད་པ་དང་། རྟགས་ཚད་མ་དང་ཁྱབ་
པ་ཁས་བླངས་ཀྱིས་གྲུབ་ལ་དམ་བཅའ་ལ་བསལ་བ་མེད་པ་དང་། ཁྱབ་པ་
ཚད་མ་དང་རྟགས་ཁས་བླངས་ཀྱིས་གྲུབ་ལ་དམ་བཅའ་ལ་བསལ་བ་མེད་པ་
བཅས་ཐལ་འགྱུར་བདུན་ནི། རང་འགོད་ཡུལ་གྱི་རྒོལ་བ་ལ་ལྟོས་ཏེ་ལྟར་
སྣང་བདུན་དང་། རྟགས་ཁྱབ་གཉིས་ཀ་ཚད་མས་གྲུབ་ཅིང་དམ་བཅའ་ལ་
ཁས་བླངས་ཀྱིས་བསལ་བ་འབབ་པའི་ཐལ་འགྱུར་དང་། རྟགས་ཁྱབ་གཉིས་
ཀ་ཁས་བླངས་ཀྱིས་གྲུབ་ཅིང་། དམ་བཅའ་ལ་ཁས་བླངས་ཀྱིས་བསལ་བ་
འབབ་པའི་ཐལ་འགྱུར་དང་། རྟགས་ཚད་མ་དང་ཁྱབ་པ་ཁས་བླངས་ཀྱིས་
གྲུབ་ཅིང་། དམ་བཅའ་ལ་ཚད་མས་བསལ་བ་འབབ་པའི་ཐལ་འགྱུར་དང་།
རྟགས་ཚད་མ་དང་ཁྱབ་པ་ཁས་བླངས་ཀྱིས་གྲུབ་ཅིང་། དམ་བཅའ་ལ་ཁས་
བླངས་ཀྱིས་བསལ་བ་འབབ་པའི་ཐལ་འགྱུར་དང་། ཁྱབ་པ་ཚད་མ་དང་
རྟགས་ཁས་བླངས་ཀྱིས་གྲུབ་ཅིང་། དམ་བཅའ་ལ་ཚད་མས་བསལ་བ་
འབབ་པའི་ཐལ་འགྱུར་དང་། ཁྱབ་པ་ཚད་མ་དང་རྟགས་ཁས་བླངས་ཀྱིས་
གྲུབ་ཅིང་། དམ་བཅའ་ལ་ཁས་བླངས་ཀྱིས་བསལ་བ་འབབ་པའི་ཐལ་
འགྱུར་བདུན་ནི། རང་འགོད་པ་སྐབས་སུ་བབ་པའི་རྒོལ་བ་ལ་ལྟོས་ནས་
ཡང་དག་བདུན་ཏེ་བཅུ་བཞི་ཡོད་པ་ཡིན། དེ་ལྟར་ཡང་།ཚད་མ་རིགས་
གཏེར་ལས། ཐལ་འགྱུར་བཞི་ལ་བཅུ་བཞི་ཞེས། །ཁ་བ་ཅན་པ་དེ་ སྐད་སྨྲ། །
ལྡོག་པར་ནུས་དང་མི་ནུས་ལ། ། ཡང་དག་ལྟར་སྣང་བདུན་བདུན་ཡིན། །
578



ཞེས་གསུངས་པ་ཡིན་ནོ། ། སྐབས་བབ་ཀྱི་རྒོལ་བ་ལ་ལྟོས་ཏེ་ཡང་དག་
བདུན་གྱི་ནང་གསེས་རྟགས་རྒོལ་བ་དེས་ཁས་བླངས། ཁྱབ་པ་ཚད་མས་
གྲུབ། དམ་བཅའ་ལ་ཚད་མས་བསལ་བ་ཞུགས་པའི་ཐལ་འགྱུར་དེ་ནི། རང་
རྒྱུད་འཕེན་པའི་ཐལ་འགྱུར་ཡིན་ལ། དེ་ལས་གཞན་པ་དྲུག་ནི་རང་རྒྱུད་མི་
འཕེན་པའི་ཐལ་འགྱུར་ཡིན་ཏེ། རིགས་རྒྱུན་ལས། ཡང་དག་བདུན་ལ་ཡང་
རང་རྒྱུད་འཕེན་པ་དང་མི་འཕེན་པ་གཉིས་སུ་དབྱེ་བ་ནི། རྟགས་ཕ་རོལ་
པོས་ཁས་བླངས། ཁྱབ་པ་ཚད་མས་གྲུབ། དམ་བཅའ་ལ་ཚད་མས་བསལ་བ་
འབབ་པའི་ཐལ་འགྱུར་ནི། རང་རྒྱུད་འཕེན་པའི་ཐལ་འགྱུར་ཡང་དག་ཡིན་
ལ། དེ་ལས་གཞན་པ་དྲུག་ནི་རང་རྒྱུད་མི་འཕེན་པའི་ཐལ་འགྱུར་ཡིན་ནོ་
ཞེས་གསུངས་པའི་ཕྱིར་རོ། །
གཞན་ཡང་ཐལ་འགྱུར་ལ་བཞིར་དབྱེ་ཚུལ་ཡོད་དེ། རྟགས་མེད་པ་
དཔའ་བོ་ལག་རྡུམ་ལྟ་བུའི་ཐལ་འགྱུར་དང་། ཁྱབ་པ་མེད་པ་མཚོན་ཆ་ཁྲི་
སྨྱོགས་ལྟ་བུའི་ཐལ་འགྱུར། བསལ་བ་མེད་པ་རྨ་བྱ་དུག་འཇོམས་ལྟ་བུའི་
ཐལ་འགྱུར། གནམ་ལྕགས་འབར་བ་ལྟ་བུའི་ཐལ་འགྱུར་དང་བཞིར་དབྱེ་བ་
ཡོད་པའི་ཕྱིར། དང་པོ་ནི། རྟགས་མ་གྲུབ་པའི་ཐལ་འགྱུར་རྣམས་ཡིན་ཏེ།
དཔའ་བོ་ལག་རྡུམ་གྱིས་ཕ་རོལ་ཕམ་པར་མི་ནུས་པ་ལྟར། ཐལ་འགྱུར་དེས་
ཀྱང་ཕ་རོལ་པོས་རྟགས་མ་གྲུབ་ཀྱི་ལན་ཐེབས་པས། ཕ་རོལ་པོ་ཕམ་པར་
བྱེད་མི་ནུས་པས་དེ་ལྟར་བརྗོད་པའི་ཕྱིར། གཉིས་པ་ནི། ཁྱབ་པ་མེད་པའི་
ལན་ཐེབས་པའི་ཐལ་འགྱུར་རྣམས་ཡིན་ཏེ། མཚོན་ཆ་ཁྲི་སྐྱོགས་ལ་བརྟེན་
571



ནས་ཕ་རོལ་པོ་དང་རྩོད་པ་འཕེལ་བ་ལྟར། ཐལ་འགྱུར་དེ་རྣམས་ལ་གང་
ཟག་ཕ་རོལ་པོས་མ་ཁྱབ་པའི་དངོས་སྐྱོན་འཇོག་པའི་སྒོ་ནས་རྩོད་པ་འཕེལ་་་
བས་དེ་ལྟར་བརྗོད་པའི་ཕྱིར། གསུམ་པ་ནི། བསལ་བ་གཏན་མེད་ཀྱི་ཐལ་
འགྱུར་ཡིན་ཏེ། རྨ་བྱས་དུག་ཟོས་ན་མི་གནོད་ཅིང་ཕན་པ་ཡོད་པ་ལྟར། དེ་
དག་ལ་ཕ་རོལ་པོས་འདོད་ལན་ཐེབས་པས་མི་གནོད་ཅིང་ཕན་པས་ན་དེ་་་
ལྟར་བརྗོད་པའི་ཕྱིར། བཞི་བ་ནི། འཁོར་གསུམ་དངོས་འགལ་དུ་སོང་བའི་
ཐལ་འགྱུར་རྣམས་ཡིན་ཏེ། གནམ་ལྕགས་འབར་བ་དེ་ཟློག་པར་དཀའ་ཞིང་
ཕ་རོལ་འཇོམས་པ་ལྟར། ཐལ་འགྱུར་དེ་རྣམས་ཀྱང་གང་ཟག་ཕ་རོལ་པོས་
ལན་གྱིས་བཟློག་པར་མི་ནུས་པས་ན། དེ་ལྟར་བརྗོད་པའི་ཕྱིར་རོ། ། ཐལ་
འགྱུར་དེ་བཞིའི་སྔ་མ་གསུམ་ནི། ཐལ་འགྱུར་ལྟར་སྣང་དང་། ཕྱི་མ་ནི་ཡང་
དག་ཡིན་ནོ། །
གཉིས་པ། ཐལ་འགྱུར་གྱི་རྟགས་ཆོས་དོན་གསུམ་ངོས་འཛིན་ཚུལ་དང་ལན་
འདེབས་ཚུལ་བཤད་པ།
དང་པོ། རྟགས་ཆོས་དོན་གསུམ་ངོས་འཛིན་ཚུལ་ནི། དཔེར་ན། རྟག་
པ་དེ། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར། ཞེས་
པའི་ཐལ་འགྱུར་གྱི་རྟགས་དང་། མི་རྟག་པ་དེ། དེ་འདྲའི་ཐལ་འགྱུར་གྱི་
རྟགས་ལོག་དང་། མ་བྱས་པ་ཐལ་འགྱུར་དེའི་ཐལ་ཆོས་དང་། བྱས་པ་དེ་
ཐལ་འགྱུར་དེའི་ཆོས་ལོག་དང་། སྒྲ་མ་བྱས་པ་ཡིན་པ་ཐལ་འགྱུར་དེའི་དམ་
572



བཅའ་དང་། སྒྲ་ཐལ་འགྱུར་དེའི་རྩོད་གཞི་ཡིན་ནོ། ། ཐལ་འགྱུར་གྱི་བསལ་
བ་ངོས་བཟུང་བ་ནི། སྡེ་བདུན་རྒྱན་ལས། ཐལ་འགྱུར་དེའི་ཐལ་ཆོས་ལ་
འདོད་ལན་བཏབ་ན་ཚད་མས་བསལ་བའི་དོན་ཁས་བླངས་པར་འགྱུར་་་་་་
བས། ཐལ་འགྱུར་གྱི་བསལ་བ་ཞེས་ཟེར་བ་ཡིན་ཏེ། དཔེར་ན། སྒྲ་ཆོས་ཅན།
རྟག་པར་ཐལ། ཞེས་པ་ལ་འདོད་ལན་བཏབ་ན་སྒྲ་རྟག་པར་ཁས་བླངས་
དགོས་ལ། སྒྲ་རྟག་པ་ནི་ཚད་མས་བསལ་བ་ལྟ་བུའོ། །ཞེས་གསུངས་སོ། །
དེས་ན་ཐལ་འགྱུར་གྱི་ཐལ་ཆོས་དང་བསལ་བ་ནི་དོན་གཅིག་པ་མ་ཡིན་ཏེ།
སྒྲ་རྟག་པར་ཁས་བླངས་ཤིང་བྱས་པར་ཡང་ཁ་བླངས་པའི་རྒོལ་བ་ལ། སྒྲ་
ཆོས་ཅན། ཁྱོད་རྒྱུ་ལས་སྐྱེས་པར་ཐལ། བྱས་པའི་ཕྱིར། ཞེས་པའི་ཐལ་
འགྱུར་བཀོད་པའི་ཚེ་ན། འདིར་འདོད་ལན་གདབ་ན་ཐལ་ཆོས་ཁས་ལེན་
ལ་འགྲོ་ཡང་ཚད་བསལ་མ་ཡིན་ཏེ། སྒྲ་རྒྱུ་ལས་སྐྱེས་པ་ཚད་མས་མ་བསལ་
པའི་ཕྱིར། སྒྲ་ཆོས་ཅན། མ་བྱས་པ་ཡིན་པར་ཐལ། རྟག་པ་ཡིན་པའི་ཕྱིར་
ཞེས་པའི་ཐལ་འགྱུར་བཀོད་པའི་ཚེ་ན། མ་བྱས་པ་དེ་ཐལ་ཆོས་དང་། སྒྲ་
དང་མ་བྱས་པའི་ཚོགས་དོན་ཏེ་སྒྲ་མ་བྱས་པ་དེ་བསལ་བ་ཡིན་ཏེ། ཚད་
མས་བསལ་བ་ཡིན་པའི་ཕྱིར་རོ། ། ཐལ་འགྱུར་གྱི་རྟགས་ཚད་མས་གྲུབ་ཅེས་
པ་ནི། རྟགས་དེ་ཆོས་ཅན་གྱི་སྟེང་དུ་ཚད་མས་གྲུབ་པའི་རྒྱུ་མཚན་གྱིས་
རྟགས་ཁས་ལེན་ལ་མི་འགྲོ་ཡང་ཕ་རོལ་པོས་རྟགས་མ་གྲུབ་ཅེས་པའི་ལན་་་་
དོན་མཐུན་གདབ་མི་ནུས་པ་ལ་ཟེར། ཁྱབ་པ་ཚད་མས་གྲུབ་པའི་དོན་ཡང་
དེས་འགྲེའོ། །
573



（གཉིས་པ) ཐལ་འགྱུར་གྱི་ལན་འདེབས་ཚུལ་ནི། ཆ་བ་ཆོས་སེང་གིས་
ཐལ་འགྱུར་གྱི་ལན་ལ། རྟགས་མ་གྲུབ། འདོད། ཁྱབ་པ་མ་ངེས་དང་གསུམ་
དུ་གྲངས་ངེས་པར་བཞེད། དེ་ལ་ས་པཎ་གྱིས་ཐལ་འགྱུར་དེའི་ཁྱབ་པ་
འགལ་ཁྱབ་ལ་འབུད་རིགས་ན། ཐལ་འགྱུར་དེའི་ཁྱབ་པ་མ་ངེས་པའི་ལན་
ཐེབས་རིགས་པས་ཁྱབ་པར་ཐལ། ཐལ་འགྱུར་གྱི་ལན་ལ་གསུམ་དུ་གྲངས་
ངེས་པའི་ཕྱིར། འདོད་ན། དེ་སྒྲུབ་ཀྱི་འགལ་རྟགས་ཡིན་ན། དེ་སྒྲུབ་ཀྱི་མ་
ངེས་པའི་གཏན་ཚིགས་ཡིན་པས་ཁྱབ་པར་ཐལ། འདོད་པའི་ཕྱིར་ཞེས་པའི་
སྐྱོན་འཕངས་ནས། རང་ལུགས་ཐལ་འགྱུར་གྱི་ལན་ལ། འདོད། རྟགས་མ་
གྲུབ། ཁྱབ་པ་འགལ། ཁྱབ་པ་མ་ངེས་བཞིར་གྲངས་ངེས་པར་བཞེད་དེ།
རིགས་གཏེར་ལས། ཐལ་འགྱུར་ལན་ལ་སྒོ་གསུམ་ཞེས། །གངས་ཅན་པ་དག་
དེ་ལྟར་འདོད། ། ཅེས་དང་། དེས་ན་མཁས་པས་ཐལ་འགྱུར་ལན། ། རྣམ་
པར་ཐར་པའི་སྒོ་བཞི་གདབ། ། ལན་གྱིས་ལྡོག་པར་མི་ནུས་ན། །དེ་ཡི་རྗེས་
འབྲང་དམ་པའི་ལུགས། །ཞེས་གསུངས་པའི་ཕྱིར། མཁས་གྲུབ་སྨྲ་བའི་ཉི་
མས་སྡེ་བདུན་རྒྱན་ལས། ཐལ་འགྱུར་དེའི་ཐལ་ཆོས་ཆོས་ཅན་གྱི་སྟེང་དུ་
ཚད་མས་གྲུབ་ཅིང་། རང་ལ་ཁས་ལེན་འགལ་བའི་ཉེས་པ་མི་འབྱུང་བའི་ཚེ་
འདོད་ཅེས་ལན་གདབ་པར་བྱའོ། ། ཐལ་འགྱུར་དེའི་རྟགས་ཆོས་ཅན་ཀྱི་
སྟེང་དུ་ཚད་མས་མ་གྲུབ་ཅིང་། རང་ལ་ཁས་ལེན་འགལ་བའི་སྐྱོན་མི་འབྱུང་
བའི་ཚེ་རྟགས་མ་གྲུབ་ཅེས་ལན་གདབ་པར་བྱའོ། །ཐལ་འགྱུར་དེའི་དངོས་
ཁྱབ་ཚད་མས་མ་གྲུབ་ཅིང་རང་གིས་ཁས་མ་བླངས་ན། ཁྱབ་པ་མ་གྲུབ་ཅེས་
574



ལན་གདབ་པར་བྱའོ། །ཐལ་འགྱུར་དེའི་འཁོར་གསུམ་ག་རང་གིས་ཁས་མ་
བླངས་ན། ཁས་ལེན་མེད་ཅེས་ལན་གདབ་པར་བྱའོ། །ཁས་ལེན་མེད་པ་ནི།
ཐལ་འགྱུར་གྱི་ཉེས་པ་ཆེ་ཤོས་ཏེ།འདིའི་སྐྱོན་ལ་འདི་འདྲའི་ལན་མི་སྟོན་ངོ་
མཚར་རོ། །ཞེས་གསུངས་ཏེ། ཁྱབ་པ་འགལ་བ་དང་ཁྱབ་པ་མ་ངེས་གཉིས་
ཀ་ལ་ཁྱབ་པ་མ་གྲུབ་ཅེས་པའི་ལན་གྱིས་ཆོག་པར་བཞེད་པ་དང་། འཁོར་
གསུམ་ག་ཚད་མས་སམ་ཁས་བླངས་ཀྱིས་མ་གྲུབ་པ་ལ་ཁས་ལེན་མེད་ཅེས་་་་
པའི་ལན་འདེབས་པར་བཞེད་དོ། ། གཞན་ཡང་ཐལ་འགྱུར་གྱི་ལན་ལ།
གོང་གི་དེ་དག་གི་སྟེང་དུ། ཆོས་ཅན་སྐྱོན་ཅན་དང་། སྦྱོར་ལུགས་སྐྱོན་ཅན་
གྱི་ལན་དང་། ཐེ་ཚོམ་ཟ་བའི་ལན་སོགས་དུ་མ་ཡོད་དོ། །
ཞར་བྱུང་སུན་འབྱིན་དང་འབྲས་མཚུངས་
ལྟག་ཆོད་བཤད་པ།
དང་པོ། སུན་འབྱིན་ཡང་དག་བཤད་པ། རང་གི་སུན་དབྱུང་བྱར་
གྱུར་པའི་དམ་བཅའ་ལྟར་སྣང་གི་ཞེན་དོན་གཅོད་བྱེད་ཀྱི་སུན་འབྱིན་དེ།།
སུན་འབྱིན་ཡང་དག་གི་མཚན་ཉིད། མཚན་གཞི་ནི། མུ་སྟེགས་དབང་ཕྱུག་
པས། དབྱིབས་ལྡན་དེ། རི་བོའི་དབྱིབས་སྐྱེས་བུས་བྱས་པར་སྒྲུབ་པའི་
རྟགས་ཡང་དག་ཏུ་ཁས་བླངས་པ་ལ། ཆོས་ཀྱི་གྲགས་པས། སྐྱེས་བུས་བྱས་
པའི་དབྱིབས་དེ་ཡང་ནི། རི་བོའི་དབྱིབས་སྐྱེས་བུས་བྱས་པར་སྒྲུབ་པའི་
57s



རྟགས་ཡང་དག་མ་ཡིན། སྐྱེས་བུས་བྱས་པའི་དབྱིབས་དང་དབྱིབས་ཙམ་
མཚུངས་པ་དེ་ཡང་། དེ་སྒྲུབ་ཀྱི་རྟགས་ཡང་དག་མ་ཡིན་པས། དབྱིབས་
ལྡན་དེ་སྒྲུབ་ཀྱི་རྟགས་ཡང་དག་མ་ཡིན་པའི་ཕྱིར། ཞེས་སུན་འབྱིན་པའི་
སུན་འབྱིན་ལྟ་བུའོ། །
གཉིས་པ། སུན་འབྱིན་ལྟར་སྣང་བཤད་པ། རང་གི་སུན་དབྱུང་བྱར་
གྱུར་པའི་དམ་བཅའ་ལྟར་སྣང་གི་ཞེན་དོན་གཅོད་མི་ནུས་པའི་སུན་འབྱིན་
དེ། སུན་འབྱིན་ལྟར་སྣང་གི་མཚན་ཉིད། མཚན་གཞི་ནི། ཆོས་ཀྱི་གྲགས་
པས། བྱས་པ་སྒྲ་མི་རྟག་པར་སྒྲུབ་པའི་རྟགས་ཡང་དག་ཏུ་ཁས་བླངས་པ་ལ།
གྲངས་ཅན་པས། སྒྲའི་བྱས་པ་ཡང་དེ་སྒྲུབ་ཀྱི་རྟགས་ཡང་དག་མ་ཡིན།
བུམ་པའི་བྱས་པ་ཡང་དེ་སྒྲུབ་ཀྱི་རྟགས་ཡང་དག་མ་ཡིན་པས། བྱས་པ་དེ་
སྒྲུབ་ཀྱི་རྟགས་ཡང་དག་ཏུ་མི་འགྱུར་རོ། ། ཞེས་སུན་འབྱིན་པའི་སུན་འབྱིན་
ལྟ་བུའོ། ། དེས་ན། ཐལ་འགྱུར་ལ་སུན་འབྱིན་གྱིས་ཁྱབ་ཀྱང་། སུན་འབྱིན་
ལ་ཐལ་འགྱུར་གྱིས་མ་ཁྱབ་བོ། །
གསུམ་པ། འབྲས་མཚུངས་ཀྱི་ལྟག་ཆོད་བཤད་པ། བསྒྲུབ་བྱ་སྒྲུབ་ནུས་
ཀྱི་སྤྱི་རྟགས་སུ་བཀོད་པ་ལ། དེའི་ཁྱད་པར་ལ་བརྟགས་ནས་སུན་འབྱིན་
པའི་སུན་འབྱིན་ལྟར་སྣང་དུ་དམིགས་པ། འབྲས་མཚུངས་ལྟག་ཆོད་ཀྱི་
མཚན་ཉིད། དེ་ལ་དབྱེ་ན། མ་གྲུབ་པའི་འབྲས་མཚུངས་ལྟག་ཆོད་དང་།
འགལ་བའི་དེ་དང་། མ་ངེས་པའི་དེ་སྟེ་གསུམ་ཡོད། ཀུན་བཏུས་ལས།
འབྲས་ཉིད་གཞན་གྱི་ཆ་ཡིས་ནི། ། བསྒྲུབ་བྱ་མ་གྲུབ་པར་སྟོན་གང་། ། དེ་ནི་
576



འབྲས་མཚུངས་སྨྲ་བ་བོའི། ། བསམ་པ་ལས་དེ་གསུམ་དུ་འགྱུར། ། ཞེས་
གསུངས་པའི་ཕྱིར། དེ་ཡང་དཔེར་ན། སྒྲ་མི་རྟག་སྒྲུབ་ལ་བྱས་པ་རྟགས་སུ་
བཀོད་པའི་ཚེ། བུམ་པའི་བྱས་པ་རྟགས་སུ་བཀོད་ན། སྒྲའི་སྟེང་དུ་འགོད་
ཚུལ་དང་མཐུན་པར་མ་གྲུབ་པས། བྱས་པ་སྒྲ་མི་རྟག་པར་སྒྲུབ་པའི་མ་གྲུབ་
པའི་རྟགས་སུ་འགྱུར་རོ་ཞེས་སུན་འབྱིན་པ་ནི། མ་གྲུབ་པའི་སུན་འབྱིན་
ལྟར་སྣང་ཡིན། སྒྲའི་བྱས་པ་རྟགས་སུ་བཀོད་ན། དེ་བུམ་པའི་མི་རྟག་པ་ལ་
གྲུབ་པར་འགལ་བས། བྱས་པ་སྒྲ་མི་རྟག་པར་སྒྲུབ་པའི་འགལ་རྟགས་སུ་
འགྱུར་རོ་ཞེས་སུན་འབྱིན་པ་ནི་འགལ་བའི་སུན་འབྱིན་ལྟར་སྣང་ཡིན།
སྒྲའི་བྱས་པ་བུམ་པའི་མི་རྟག་པ་ལ་མེད་པར་མ་ཟད། རྟག་པ་ལ་ཡང་མེད་
པས། བྱས་པ་སྒྲ་མི་རྟག་པར་སྒྲུབ་པའི་ཐུན་མོང་མ་ཡིན་པའི་མ་ངེས་པའི་
རྟགས་སུ་འགྱུར་རོ་ཞེས་སུན་འབྱིན་པ་ནི། མ་ངེས་པའི་སུན་འབྱིན་ལྟར་
སྣང་ཡིན་ནོ། །འབྲས་མཚུངས་ལྟག་ཆོད་ཅེས་པའི་དོན་ནི། འབྲས་བུ་
མཚུངས་པའི་ལྟག་ཆོད་དམ་འབྲས་བུ་དང་མཚུངས་པའི་ལྟག་ཆོད་ཡིན་་་་་་
པས་ན་དེ་ལྟར་བརྗོད་དོ། །དེ་ཡང་ཡིན་ཏེ། རིགས་པ་ཅན་པའི་ངོར། དུང་
སྒྲ་ཆོས་ཅན། འབྲས་བུ་ཡིན་ཏེ། རྩོལ་བྱུང་ཡིན་པའི་ཕྱིར་ཞེས་བཀོད་པ་ལ།
དེ་ན་རེ། སྔར་ཡོད་རྩོལ་བྱུང་རྟགས་སུ་འགོད་དམ། སྔར་མེད་དེ་འགོད།
དང་པོ་ལྟར་ན་ཁྱབ་པ་མ་ངེས། གཉིས་པ་ལྟར་ན་ཕྱོགས་ཆོས་མ་གྲུབ་ཅེས་
རྐང་མིག་པ་སུན་འབྱིན་པ་ལ། རྐང་མིག་པས་འབྲས་བུ་བསྒྲུབ་ཆོས་སུ་བྱས་
ནས་རྩོལ་བྱུང་རྟགས་སུ་བཀོད་པ་ལ། རྩོལ་བྱུང་གི་ཁྱད་པར་ལ་བརྟགས་
577



ནས་སུན་འབྱིན་པ་དེ། སུན་འབྱིན་པ་པོ་ཁྱོད་རང་གི་སྒྲུབ་བྱེད་གང་བཀོད་
པ་ཐམས་ཅད་ལ་ཡང་མཚུངས་པས། འབྲས་མཚུངས་ཀྱི་ལྟག་ཆོད་དོ་ཞེས་
བྱའོ། །
ས་བཅད་བརྒྱད་པ། རྩོད་པའི་རྣམ་གཞག་
མདོར་བཤད་པ།
དང་པོ། རྩོད་པ་བྱེད་པའི་གང་ཟག་བཤད་པ།
རྩོད་པ་བྱེད་པའི་གང་ཟག་ལ། སྔ་རྒོལ། ཕྱི་རྒོལ། དཔང་པོ་དང་གསུམ་
ཡོད་དོ། །རིགས་གཏེར་ལས། རྒོལ་དང་ཕྱི་རྒོལ་དཔང་པོ་གསུམ། །སྒྲུབ་
དང་སུན་འབྱིན་བརྡ་སྤྲོད་པའོ། །ཞེས་གསུངས་པའི་ཕྱིར་རོ། །
(དང་པོ)སྔ་རྒོལ་ནི། སྒྲུབ་བྱེད་འགོད་པར་ཁས་ལེན་པའི་གང་ཟག་སྔ་
རྒོལ་གྱི་མཚན་ཉིད། དེ་ལ་སྔ་རྒོལ་ཡང་དག་དང་། སྔ་རྒོལ་ལྟར་སྣང་གཉིས་
ལས། རང་གིས་ཁས་བླངས་པའི་དམ་བཅའ་ཡང་དག་གི་ཞེན་དོན་རྟོགས་
པའི་ཐབས་སྟོན་པ་སྐབས་སུ་བབ་པའི་གང་ཟག་གི་རྒྱུད་ལ། རང་གིས་ཁས་
བླངས་པའི་དམ་བཅའ་ཡང་དག་གི་ཞེན་དོན་རྟོགས་པའི་ཡང་དག་པའི་་་་
ཤེས་པ་སྐྱེ་བའི་ཐབས་སྟོན་པ་ལ་མཁས་པའི་རིགས་པ་ཡང་དག་ཤེས་པའི་་་༌་
སྐྱེས་བུ་དེ། སྔ་རྒོལ་ཡང་དག་ཏུ་འཇོག་པ་ཡིན། སྔ་རྒོལ་ཡང་དག་ལ་དབྱེ་ན།
སྒྲུབ་ངག་ཡང་དག་འགོད་པར་བྱེད་པའི་སྔ་རྒོལ་ཡང་དག་དང་། སུན་
578



འབྱིན་ཡང་དག་འཕེན་པར་བྱེད་པའི་སྔ་རྒོལ་ཡང་དག་དང་། རྟགས་ཡང་
དག་འགོད་པར་བྱེད་པའི་སྔ་རྒོལ་ཡང་དག་དང་གསུམ་ཡོད་དོ། །རང་གི་
སྒྲུབ་བྱེད་འགོད་པར་གཞན་གྱིས་སུན་འབྱིན་ནུས་པ། སྔ་རྒོལ་ལྟར་སྣང་དུ་
འཇོག ཡང་སྔ་རྒོལ་དེ་ལ། སྔ་རྒོལ་ལྟར་སྣང་དྲུག་དང་དེ་ཡང་དག་དྲུག་སྟེ་
བཅུ་གཉིས་ཡོད་པ་ཡིན་ཏེ། ལྟར་སྣང་དྲུག་ནི། དམ་བཅའ་ཡང་དག་འཇོག་
པར་ཁས་བླངས་ནས་མི་འཇོག་པའི་སྔ་རྒོལ། དམ་བཅའ་ལྟར་སྣང་འཇོག་
པའི་སྔ་རྒོལ། སྐབས་སུ་མ་བབ་པའི་དམ་བཅའ་འཇོག་པའི་སྔ་རྒོལ། སྒྲུབ་
བྱེད་འགོད་པར་ཁས་བླངས་ནས་མི་འགོད་པའི་སྔ་རྒོལ། སྒྲུབ་བྱེད་ལྟར་
སྣང་འགོད་པའི་སྔ་རྒོལ། སྐབས་སུ་མ་བབ་པའི་སྒྲུབ་བྱེད་འགོད་པའི་སྔ་
རྒོལ་དང་དྲུག་གོ །དེ་ལས་ལྡོག་པ་སྔ་རྒོལ་ཡང་དག་དྲུག་གོ །
(གཉིས་པ)ཕྱི་རྒོལ་ནི། སུན་འབྱིན་བརྗོད་པར་ཁས་ལེན་པའི་གང་
ཟག་ཕྱི་རྒོལ་གྱི་མཚན་ཉིད། དེ་ལ་ཡང་ཕྱི་རྒོལ་ཡང་དག་དང་དེ་ལྟར་སྣང་
གཉིས་ལས། ཕྱི་རྒོལ་ཡང་དག་ནི། རང་ཉིད་རྗེས་སུ་འཛིན་པར་བྱེད་པའི་
སྔ་རྒོལ་ཡང་དག་གིས་རང་ཉིད་ལ་བསྟན་པའི་དོན་རྟོགས་པའི་ཡང་དག་་་་
པའི་ཤེས་པ་སྐྱེ་བའི་ཐབས་སྟོན་པ་སྐབས་སུ་བབ་པའི་རིགས་པ་ཡང་དག་་་་
ཤེས་པའི་སྐྱེས་བུ་དེ་ཕྱི་རྒོལ་ཡང་དག་ཏུ་འཇོག་པ་ཡིན། དེ་ལ་དབྱེ་ན། སྒྲུབ་
ངག་ཡང་དག་འགོད་པ་སྐབས་སུ་བབ་པའི་ཕྱི་རྒོལ་ཡང་དག་དང་། རྟགས་
ཡང་དག་འགོད་པ་སྐབས་སུ་བབ་པའི་ཕྱི་རྒོལ་ཡང་དག་སོགས་དུ་མ་ཡོད།
ཡང་ཕྱི་རྒོལ་དེ་ ལ། ཕྱི་རྒོལ་ལྟར་སྣང་དྲུག་དང་། ཕྱི་རྒོལ་ཡང་དག་དྲུག་སྟེ་
579



བཅུ་གཉིས་ཡོད་པ་ཡིན་ཏེ། ཕྱི་རྒོལ་ལྟར་སྣང་དྲུག་ནི། སུན་འབྱིན་ཡང་
དག་འཕེན་པར་ཁས་བླངས་ནས་མི་འཕེན་པའི་ཕྱི་རྒོལ། སུན་འབྱིན་ལྟར་
སྣང་འཕེན་པའི་ཕྱི་རྒོལ། སྐབས་སུ་མ་བབ་པའི་སུན་འབྱིན་འཕེན་པའི་ཕྱི་
རྒོལ། སྒྲུབ་བྱེད་ཡང་དག་འདྲི་བར་ཁས་བླངས་ནས་མི་འདྲི་བའི་ཕྱི་རྒོལ། །
སྒྲུབ་བྱེད་ལྟར་སྣང་འདྲི་བའི་ཕྱི་རྒོལ། སྐབས་སུ་མ་བབ་པའི་སྒྲུབ་བྱེད་འདྲི་
བའི་ཕྱི་རྒོལ་དང་དྲུག དེ་ལས་ལྡོག་པ་ཕྱི་རྒོལ་ཡང་དག་དྲུག་ཡིན་ནོ། །
（གསུམ་པ)དཔང་པོ་ནི། རྒོལ་ཕྱི་རྒོལ་གཉིས་ཀྱི་རྒྱལ་ཕམ་ཤན་འབྱེད་
པའི་གང་ཟག དཔང་པོའི་མཚན་ཉིད། དེ་ལ་ཡང་དཔང་པོ་ཡང་དག་དང་
དེ་ལྟར་སྣང་གཉིས་ལས། དཔང་པོ་ཡང་དག་ནི། བློ་གཟུ་བོར་གནས་པའི་
སྒོ་ནས་རྒོལ་ཕྱི་རྒོལ་རྩོད་པ་བྱེད་པའི་གྲྭར་ཞུགས་ཤིང་རྒོལ་ཕྱི་རྒོལ་གཉིས་
ཀྱི་ལུགས་སོ་སོར་མ་འདྲེས་པར་བརྗོད་པའི་རིགས་པ་ཡང་དག་ཤེས་པའི་་་་
སྐྱེས་བུ་དེ། དཔང་པོ་ཡང་དག་ཏུ་འཇོག་པ་ཡིན། དཔང་པོ་ཡང་དག་ལ་
དབྱེ་ན། རྗེས་སུ་བརྗོད་པའི་དཔང་པོ། ཤན་འབྱེད་པའི་དཔང་པོ། ཚར་
གཅད་པའི་དཔང་པོ་དང་གསུམ་ཡོད་དེ། དང་པོ་ནི། བློ་གཟུ་བོར་གནས་
པའི་སྒོ་ནས་རྒོལ་ཕྱི་རྒོལ་གཉིས་རྩོད་པ་བྱེད་པའི་གྲྭར་ཞུགས་ནས་དེ་གཉིས་
ཀྱི་ལུགས་སོ་སོར་མ་འདྲེས་པར་བརྗོད་ཅིང་དེ་གཉིས་རྒྱལ་ཕམ་མི་འབྱེད་་་་
པའི་དཔང་པོ་ལྟ་བུ། གཉིས་པ་ནི། བློ་གཟུ་བོར་གནས་པའི་སྒོ་ནས་དེ་
གཉིས་རྩོད་པ་བྱེད་པའི་གྲྭར་ཞུགས་ནས་དེ་གཉིས་ཀྱི་ལུགས་སོ་སོར་མ་་་་་
འདྲེས་པར་བརྗོད་ཅིང་དེ་གཉིས་རྒྱལ་ཕམ་ཤན་འབྱེད་པའི་དཔང་པོ་ལྟ་བུ།
580



གསུམ་པ་ནི། བློ་གཟུ་བོར་གནས་པའི་སྒོ་ནས་དེ་གཉིས་རྩོད་པ་བྱེད་པའི་
གྲྭར་ཞུགས་ཤིང་། དེ་གཉིས་ཀྱི་ལུགས་སོ་སོར་མ་འདྲེས་པར་བརྗོད་ཅིང་དེ་
གཉིས་རྒྱལ་ཕམ་ཤན་འབྱེད་དང་། རྒྱལ་བ་ལ་གཟེངས་བསྟོད། ཕམ་པ་ལ་
སྨ་འབེབས། དེའི་གྲུབ་མཐའ་འདོར་དུ་འཇུག་པ། གལ་ཏེ་མ་དོར་ན་གནས་
ནས་བསྐྲད་པར་བྱེད་པའི་རྒྱལ་པོ་ལྟ་བུ་ལ་བྱེད་པ་ཡིན་ནོ། ། དཔང་པོ་ལྟར་
སྣང་ཡང་གསུམ་ཡོད་དེ། རྒོལ་ཕྱི་རྒོལ་གཉིས་རྒྱལ་ཕམ་ཤན་འབྱེད་པར་
ཁས་བླངས་ནས་ཤན་མི་འབྱེད་པའི་དཔང་པོ། ཤན་ཕྱིན་ཅི་ལོག་ཏུ་འབྱེད་
པའི་དཔང་པོ། རྩོད་པ་མཐར་མ་ཕྱིན་གོང་དུ་ཤན་འབྱེད་པའི་དཔང་པོ་
དང་གསུམ་ཡོད་དོ། །དེ་ཡང་ཕྱོགས་སུ་ལྷུང་བ་ནི་དཔང་པོར་མི་འགྱུར་ཏེ།
རྒྱན་ལས། འོན་ཏེ་ཉན་པོའི་འཇིག་རྟེན་ནི། །རྒོལ་བའི་ཕྱོགས་སུ་ལྷུང་གྱུར་
ན། །དེ་ལྟར་ན་ཡང་ཕྱོགས་ལྷུང་ཕྱིར། །ཉན་པོ་མིན་པ་གསལ་བ་ཉིད། ། ཅེས་
གསུངས་པ་ལྟར་རོ། །གལ་ཏེ་དཔང་པོ་རྩོད་པའི་ཚུལ་ལ་མི་མཁས་པའི་བླུན་
པོའམ། ཤེས་ཀྱང་ཆགས་སྡང་གིས་ཆེས་ཆེར་མི་འཛིན་པའམ། ངག་དྲང་
བོར་སྨྲ་བཞིན་དུ་སྐུར་བ་འདེབས་པའམ། ངག་གི་ཟུར་ཅུང་ཟད་བཅོས་ཏེ་
སྒྲོ་སྐུར་འདེབས་པ་དག་སྣང་ན་སྦྲུལ་གདུག་པའི་གནས་སུ་སྒྲོན་མེའི་འོད་མི་
གསལ་བ་ལྟར་མཁས་པའི་རྩོད་པ་བསྔགས་པར་མི་འགྱུར་བས། དཔང་པོ་
དང་བཅས་པའི་གནས་དེར་ངག་ཡི་གེར་བཀོད་དེ། གཟུ་བོར་གནས་པའི་
མཁས་པའི་ཚོགས་གཞན་གྱི་གྲྭར་སྤྲིངས་པར་བྱ་དགོས་སྟེ། མཁས་པ་འཇུག་
པའི་སྒོ་ལས། གལ་ཏེ་ཚོགས་པ་བླུན་པོའམ། །ཆགས་སྡང་སྒོ་ནས་མི་འཛིན་
581



ན། །གནས་དེར་རྗེས་བརྗོད་བྲིས་ནས་ནི། །མཁས་པའི་གཟུ་བོ་གཞན་ལ་
བསྟན། །ཅེས་གསུངས་པ་ལྟར་རོ། །
གཉིས་པ། རྩོད་པ་བྱེད་པའི་དུས་དང་གནས་བཤད་པ།
(དང་པོ)རྩོད་དུས་ཀྱི་གང་ཟག་ལ་གསུམ་ཡོད་དེ། དམ་བཅའ་ཡང་
དག་འཇོག་པའི་སྔ་རྒོལ། སུན་འབྱིན་ཡང་དག་འཕེན་པའི་ཕྱི་རྒོལ། དེ་
གཉིས་རྒྱལ་ཕམ་ཤན་འབྱེད་པའི་དཔང་པོ་དང་གསུམ་ཡོད་ལ། རྩོད་པ་
བྱེད་པའི་དུས་ནི། ཕ་རོལ་པོ་རྩོད་ཡུལ་ལ་སྦྱངས་པ་དང༌། དཔང་པོ་སྐྱེ་བོ་
མཁས་པ་ཡོད་པ་དང་། ཕ་རོལ་པོའི་བློ་ཁ་ཆོས་ལ་ཕྱོགས་པ་དེའི་དུས་སུ་
རྩོད་པ་བྱེད་ཀྱི། དེ་ལས་ལྡོག་སྟེ་ཕ་རོལ་པོ་རྩོད་ཡུལ་ལ་བློ་མ་སྦྱངས་པ་དང་།
དཔང་པོ་སྐྱེ་བོ་མཁས་པ་མེད་པ་དང་། ཕ་རོལ་པོའི་ཡིད་ཞེ་སྡང་གིས་
དཀྲུགས་པ་ལ་སོགས་པའི་དུས་ལ་རྩོད་པ་མི་བྱའོ། །
(གཉིས་པ)རྩོད་པའི་གནས་ནི་གཞལ་བྱའི་གནས་གསུམ་ཡིན་ལ།
ཚར་གཅད་པའི་གནས་ལ་གསུམ་ཡོད་དེ། སྔ་རྒོལ་ཚར་གཅད་དང༌། ཕྱི་
རྒོལ་ཚར་གཅད་དང་། དཔང་པོ་ཚར་གཅད་དེ་གསུམ་ཡོད་ལ། དང་པོ་
གཞག་ཏུ་ཡོད་དེ། ཕྱི་རྒོལ་གྱིས་སྒྲུབ་བྱེད་དྲིས་ཀྱང་ལན་མི་བྱེད་པར་བཏང་
སྙོམས་སུ་སྡོད་པའི་སྔ་རྒོལ་དེ། ཚར་གཅད་ཀྱི་གནས་ཀྱི་སྔ་རྒོལ་ཡིན་ནོ། །
གཉིས་པ་གཞག་ཏུ་ཡོད་དེ། སྒྲུབ་བྱེད་འདྲི་བར་ཁས་བླངས་ནས་མི་འདྲི་
བར་བཏང་སྙོམས་སུ་སྡོད་པའི་ཕྱི་རྒོལ་དེ། ཚད་གཅད་ཀྱི་གནས་ཀྱི་ཕྱི་རྒོལ་
582



ཡིན། གསུམ་པ་གཞག་ཏུ་ཡོད་དེ། རྒོལ་ཕྱི་རྒོལ་གཉིས་རྒྱལ་ཕམ་ཤན་འབྱེད་
པར་ཁས་བླངས་ནས་དེ་ཤན་མི་འབྱེད་པ་དང་། ཤན་ཕྱིན་ཅི་ལོག་ཏུ་འབྱེད་
པའི་དཔང་པོ་ནི། ཚར་གཅད་ཀྱི་གནས་ཀྱི་དཔང་པོ་ཡིན་ནོ། །
གསུམ་པ། རྩོད་ཚུལ་བཤད་པ།
རྩོད་པའི་ཚུལ་འདྲི་བ་དང་ལན་འདེབས་ཚུལ་གཉིས་ལས། དང་པོ་ནི།
རྩོད་པའི་ཚེ། དྲི་བའི་རིགས་གསུམ་ཡོད་དེ། ཁྱད་པར་གྱི་གཞི་དྲི་བ་དང་།
ཁྱད་པར་གྱི་ཆོས་དྲི་བ་དང་། སྒྲུབ་བྱེད་དྲི་བའོ། །ལན་འདེབས་ཚུལ་ལ།
མགོ་གཅིག་པ་དང་། རྣམ་པར་ཕྱེ་བ་དང་། དྲི་བ་དང་། རྣམ་པར་བཞག་
པའི་སྒོ་ནས་ལན་འདེབས་ཚུལ་དང་བཞི་ཡོད་དེ། མཛོད་ལས། མགོ་གཅིག་
དང་ནི་རྣམ་ཕྱེ་དང་། །དྲི་དང་བཞག་པར་ལུང་བསྟན་པ། །འཆི་དང་སྐྱེ་
དང་ཁྱད་པར་འཕགས། །བདག་གཞན་ལ་སོགས་ལྟ་བུ་ཡིན། །ཞེས་གསུངས་
པའི་ཕྱིར། དེ་ཡང་སྐྱེས་པ་ཐམས་ཅད་འཆི་མི་འཆི་ཞེས་དྲིས་པ་ན་ངེས་པར་
འཆི་ཞེས་མགོ་གཅིག་གིས་ལན་འདེབས་པ་དང༌། ཤི་བ་ཐམས་ཅད་སྐྱེའམ་
ཞེ་ན་ཉོན་མོངས་ཅན་ནི་སྐྱེ་ལ། ཉོན་མོངས་མེད་པ་ནི་མི་སྐྱེ་ཞེས་རྣམ་པར་
ཕྱེ་ནས་ལན་འདེབས་པ་དང་། མིར་སྐྱེས་པ་བཟང་ངམ་ཞེས་དྲིས་པ་ལ།
གང་ལ་ལྟོས། ངན་འགྲོར་ལྟོས་ཏེ་བཟང་ལ། ལྷ་ལ་ལྟོས་ན་ངན་ཞེས་དྲི་བའི་
སྒོ་ནས་ལན་འདེབས་པ་དང་། བདག་རྟག་གམ་མི་རྟག་ཅེས་དྲིས་པ་ན།
བདག་མ་གྲུབ་པའི་ཕྱིར་ན། རྟག་མི་རྟག་གཉིས་ཀ་མིན་ནོ་ཞེས་རྣམ་པར་
583



བཞག་པའི་སྒོ་ནས་ལན་འདེབས་པ་དང་བཞིའོ། །
གཞན་ཡང་རྩོད་པ་ལ་ཞུགས་ན། རྩོད་པ་ལ་མཁས་པའི་ཐབས་དང་།
རྩོད་པ་མཛེས་པར་བྱེད་པའི་རྒྱན་དང་། རྩོད་པའི་བསམ་པ་དང་། རྩོད་
པའི་དཔེ་དང་། རྩོད་པའི་འབྲས་བུ་ལ་སོགས་པའི་རྩོད་པའི་རྣམ་གཞག་
ཤེས་དགོས་ཏེ། རྩོད་པ་ལ་མཁས་པའི་ཐབས་ནི། སྐྱེས་སྟོབས་ཀྱི་ཤེས་རབ་
ཆེ་བ། རང་གཞན་གྱི་གྲུབ་མཐའ་ལ་འདྲིས་པ། ཚད་མའི་བསྟན་བཅོས་ལ་
སྦྱངས་པ་རྣམས་སོ། །རྩོད་པ་མཛེས་པར་བྱེད་པའི་རྒྱན་ནི། བཞིན་མདངས་
འཛུམ་པ། ཚིག་དོན་དང་ལྡན་ཞིང་གསལ་ལ་འཇམ་པ། ལུང་དང་རིགས་པ་
གསལ་ལ་རྣོ་བ། སྒྱིད་ལུག་པ་དང་ང་རྒྱལ་མེད་པ་རྣམས་སོ། ། རྩོད་པའི་
བསམ་པ་ནི། ཕ་རོལ་པོ་དམའ་དབབ་པར་འདོད་པའི་ཞེ་སྡང་དང་། རང་
ཉིད་མཐོ་འདོད་ཀྱི་འདོད་ཆགས་དང་། རིགས་ལམ་འདོར་བར་འདོད་པའི་
གཡོ་སྒྱུ་རྣམས་ནི་བསམ་པ་ཐ་ཤལ་ཡིན་ལ། གཞན་གྱིས་སྨྲས་པའི་རིགས་
ལམ་རྣམ་དག་དེ་རང་གིས་ཤེས་འདོད་ཀྱི་བསམ་པ། གཞན་རྒྱུད་ཀྱི་ལོག་
རྟོག་སེལ་བར་འདོད་པའི་སྙིང་རྗེ། རང་གིས་ཤེས་པའི་རིགས་ལམ་རྣམ་
དག་གཞན་ལ་སྟེར་འདོད་ཀྱི་བསམ་པ་སོགས་ནི་རྩོད་པའི་བསམ་པ་ཕུལ་་་་
བྱུང་ཡིན་ནོ། ། རྩོད་པའི་དཔེ་ནི། རྟབ་རྟབ་པོའི་ཚིག་དགྲ་བོས་གཏུགས་པ་
ལྟ་བུ་དང་། བཞིན་གྱི་མདོག་མཚོན་ཆ་ཁ་ཕྱེ་བ་ལྟ་བུ་མི་སྡུག་པ་དང་། སྐད་
མི་སྙན་པ་ཤ་རྨས་ཐེབས་པ་ལྟ་བུའི་ཚིག་ངན་རྩོད་པ་ངན་པའི་དཔེ་ཡིན་ལ།
རང་གཞན་གྱི་གཏི་མུག་དང་ལོག་རྟོག་འཇོམས་པའི་རིག་པའི་འཁོར་ལོ་ལྟ་
584



བུ་དང་། ཕ་རོལ་པོའི་སུན་འབྱིན་པའི་རླུང་གིས་མི་གཡོ་བ་ལྷུན་པོ་ལྟ་བུ།
ཚིག་དོན་ལ་མི་རྨོངས་པ་ཐུབ་དབང་གི་སྲས་ལྟ་བུ་ཡང་དག་པའི་རྩོད་པའི་
དཔེ་ཡིན་ནོ། ། རྩོད་པའི་འབྲས་བུ་ནི། རང་གཞན་གྱི་ཉོན་མོངས་པས་ཡིད་
དཀྲུགས་པ་དང་། སྐྱེ་བོ་མང་བོས་དམོད་པ་དང་། ཚེ་རབས་གཞན་དུ་རྣམ་
སྨིན་ཡིད་མི་འོང་མྱོང་བར་འགྱུར་བ་ནི་མ་དག་པའི་རྩོད་ངན་གྱི་འབྲས་བུ་
ཡིན་ལ། རྩོད་པ་རྣམ་དག་བྱས་པ་ལ་བརྟེན་ནས་རང་རྒྱུད་ཀྱི་རྟོགས་པའི་
ཡོན་ཏན་གོང་ནས་གོང་དུ་འཕེལ་བ་དང་། སྙན་པའི་གྲགས་པས་ཕྱོགས་
དུས་ཀུན་ཏུ་ཁྱབ་པ་དང་། སྐྱེ་བོ་ཀུན་གྱིས་མཆོད་པའི་གནས་སུ་འགྱུར་བ་
སོགས་རྣམ་པར་དག་པའི་རྩོད་པའི་འབྲས་བུ་ཡིན་ནོ། །
བཞི་བ། རྒྱལ་ཕམ་གྱི་རྣམ་གཞག་བཤད་པ།
དེ་ཡང་རྒོལ་བས་སྒྲུབ་བྱེད་ཡང་དག་བཀོད་པ་ལ་ཕྱི་རྒོལ་གྱིས་སྐྱོན་མ་
བརྗོད་པའམ་སྐྱོན་ལྟར་སྣང་བརྗོད་ན་ཕྱི་རྒོལ་ཕམ་ལ། རྒོལ་བས་སྒྲུབ་བྱེད་
ལྟར་སྣང་བཀོད་པ་ལ་ཕྱི་རྒོལ་གྱིས་སྐྱོན་ཡང་དག་བརྗོད་ན་རྒོལ་བ་ཕམ་་་་་
ཞིང་། སྔ་རྒོལ་གྱིས་སྒྲུབ་བྱེད་ལྟར་སྣང་བཀོད་ཀྱང་ཕྱི་རྒོལ་གྱིས་སྐྱོན་མི་
བརྗོད་པའམ་སྐྱོན་ལྟར་སྣང་གཅིག་བརྗོད་ཀྱང་རྒོལ་བས་ཚེར་མ་འབྱིན་མ་
ཤེས་ན་གཉིས་ཀ་ལ་རྒྱལ་ཕམ་གྱི་ཁྱད་པར་མེད་དོ། །རྒྱལ་ཕམ་གྱི་རྣམ་
གཞག་ནི་ཕན་ཚུན་གྱི་སྤོབས་པ་འཇོམས་ནུས་མི་ནུས་ལ་རག་ལས་པ་ཡིན་
ཏེ། རྩོད་རིགས་ལས། རྒོལ་བས་སྒྲུབ་པར་བྱེད་པ་སྐྱོན་ཅན་བརྗོད་ནའང་ཕྱི་
585



རྒོལ་བས་སྐྱོན་མ་བསྟན་ན་ཕམ་པའི་རྣམ་པར་གཞག་པ་རིགས་པ་མ་ཡིན་
ཏེ། དེ་དག་ཉིད་ཀྱིས་ཕན་ཚུན་ནུས་པ་ཉེ་བར་འཇོམས་པ་ལ་ལྟོས་ནས་རྒྱལ་
བ་དང་ཕམ་པར་རྣམ་པར་འཇོག་པའི་ཕྱིར་རོ། ། ཞེས་གསུངས་པའི་ཕྱིར།
སྒྲུབ་ངག་བཀོད་པའི་རྗེས་སུ་རྟགས་ཀྱི་ཚེར་མ་འབྱིན་པ་ནི་ངེས་པར་དགོས་
ལ། དེ་ཇི་ལྟ་བུ་ཞེ་ན། སྔ་རྒོལ་གྱིས་སྒྲུབ་ངག་བཀོད་པའི་རྗེས་སུ་ཕྱི་རྒོལ་
གྱིས་རྟགས་དེའི་ཚེར་མ་ཕྱུངས་སྨྲས་པ་ལ། སྔ་རྒོལ་གྱིས་རང་གིས་བཀོད་
པའི་སྒྲུབ་ངག་དང་སྦྱར་ནས་རྟགས་འདི་མ་གྲུབ་པ་མ་ཡིན་ཏེ། ཆོས་ཅན་ལ་
མཐོང་བའི་ཕྱིར་རོ། །འགལ་བ་མ་ཡིན་ཏེ། མཐུན་ཕྱོགས་ལ་གྲུབ་པའི་ཕྱིར་
རོ། །མ་ངེས་པ་མ་ཡིན་ཏེ། མི་མཐུན་ཕྱོགས་ལ་ཁེགས་པའི་ཕྱིར་རོ་ཞེས་འདི་
ལྟ་བུའི་ཚུལ་གྱིས་འབྱིན་པ་ཡིན་ཏེ། རྩོད་རིགས་ལས། ཆོས་ཅན་ལ་དང་
པོར་ཡོད་པ་ཉིད་རབ་ཏུ་བསྒྲུབས་ནས་ཕྱིས་ཀྱང་ཁྱབ་པ་རབ་ཏུ་བསྒྲུབ་པ་་་
ཉིད་ནི། དཔེར་ན། སྒྲ་ནི་ཡོད་པའམ་བྱས་པ་ཡིན་ལ། དེ་ལྟ་བུ་གང་ཡིན་པ་
དེ་ཐམས་ཅད་ནི་མི་རྟག་པ་ཡིན་ཏེ། ཞེས་གསལ་བར་བསྟན་པའི་ཕྱིར་རོ། །
དེ་ལྟར་ན་ཡང་། ཕྱིས་ཀྱི་རྟོག་གེ་བ་རྣམས་ལ་རྣམ་གཞག་དེ་མ་གྲགས་པ་ནི།
ལོ་རྒྱུས་འདི་ལྟར་ཡོད་དེ། སྔོན་རྒྱ་གར་འཕགས་པའི་ཡུལ་གྱི་ནང་བའི་
མཁས་པ་ཞིག་དང་བྲམ་ཟེ་གཅིག་རྒྱལ་པོ་སྒྲ་ཚད་ལ་མཁས་པ་ཞིག་གིས་་་་་
དཔང་པོ་བྱས་ཏེ་རྩོད་པ་ན། བྲམ་ཟེས་རིག་བྱེད་ཀྱི་སྒྲ་རྟག་པར་འདོད་པ་
ལ། སངས་རྒྱས་པ་དེས་སྒྲ་མི་རྟག་ཅེས་པའི་དམ་བཅས། བྲམ་ཟེས་མི་རྟག་
སྟེ་ཅིའི་ཕྱིར་ཞེས་དྲིས་པས། སངས་རྒྱས་པས་གང་ཡོད་པ་མི་རྟག་སྟེ། བུམ་
586



པ་བཞིན། སྒྲ་ཡང་ཡོད་དོ་ཞེས་པའི་སྒྲུབ་ངག་བཀོད། དེ་ལ་བྲམ་ཟེས་
རྟགས་དེའི་ཚེར་མ་མ་བྱུང་ངོ་ཞེས་ཤུབ་བུར་བརྗོད་ཅིང་རྒྱལ་པོ་ལ་བལྟས།
རྒྱལ་པོ་དཔང་པོ་ཡིན་པས་སངས་རྒྱས་པ་ལ་རྟགས་དེའི་ཚེར་མ་ཕྱུངས་ཤིག་
ཅེས་སྨྲས། པཎྜི་ཏས་ཁོ་བོའི་རྟགས་སྐྱོན་མེད་པ་ལ་ཚེར་མ་དབྱུང་ཅི་དགོས་
ཞེས་ལན་བཏབ། དེར་བྲམ་ཟེས་ཚེར་མ་འབྱིན་དགོས་པའི་རྒྱུ་མཚན་མ་
ཤེས་པས་སྤོབས་པ་མེད་པར་འདུག་གོ ། དུས་དེ་ནས་བཟུང་ཕྱིས་ཀྱི་རྒོལ་བ་
ཕལ་ཆེར་དེའི་རྣམ་ཐར་བཟུང་ནས་རྟགས་ལ་ཚར་མ་འབྱིན་པ་ལ་སོགས་་་་
པའི་རྣམ་གཞག་མི་བྱེད་པ་མང་ངོ་ཞེས་གྲག་གོ །རྒྱལ་ཕམ་གྱི་རྣམ་གཞག་དེ་
དག་ནི་རིགས་པའི་སྒོ་ནས་ཡིན་གྱི། དེ་ལྟར་མ་ཡིན་པར་རྩོད་པའི་སྐབས་
འཆོལ་བར་བྱ་བའི་ཕྱིར་གར་དང་ཅ་ཅོ་སོགས་ཀྱིས་དཀྲུག་པ་དང་། རྣ་བ་
མི་གཏོད་པ་དང་། རྒྱབ་ཀྱིས་ཕྱོགས་པ་དང་། སྤྲེའུ་ལྟར་མགོ་དང་ཁ་བཞིན་
བསྒྱུར་བ་དང་། སྨྱོན་པ་ལྟར་རྒྱུན་མི་ཆད་པར་སྨྲ་བ་དང་། སྨྲས་ནས་འབྲོས་
པ་དང་། བརྗོད་པ་མ་རྫོགས་པར་རྒྱལ་བའི་སྒྲ་སྒྲོགས་པ་དང་། དཔང་པོ་ལ་
ངོ་བསྟོད་པ་སོགས་རང་ཉིད་རྒྱལ་བ་ཁོ་ནར་བསམས་ནས་ངན་གཡོའི་སྦྱོར་
བ་སྣ་ཚོགས་ཀྱི་སྒོ་ནས་ཕ་རོལ་གྱི་མགོ་སྨོད་པ་ནི་བླུན་པོ་འགའ་ཞིག་གི་སྤྱོད་
པ་ཡིན་གྱི། མཁས་པ་རྣམས་ཀྱིས་ནི་ཁྲེལ་ཞིང་རང་ཉིད་ངོ་ཚ་བའི་གནས་སུ་
བྱེད་པ་ཡིན་ནོ། །སློབ་དཔོན་དབྱིག་གཉེན་གྱིས། གང་ཞིག་རྒྱལ་འདོད་
འབའ་ཞིག་གི །རྩོད་སྨྲ་དམ་པ་མ་ཡིན་ཏེ། །དེ་ཉིད་སོམ་ཉི་ངེས་པར་བྱེད། །
ཅེས་དང་། མཁས་པ་འཇུག་པའི་སྒོ་ལས། ཆོས་དང་མཐུན་པའི་རྩོད་པ་
587



ན། །ལོག་རྟོག་ཟློག་ཕྱིར་རྩོད་བྱ་ཡིས། །ཆགས་སྡང་དབང་གིས་རྒྱལ་འདོད་
དང་། །ཕ་རོལ་ཕམ་པ་སྐྱེད་ཕྱིར་མིན། །ཞེས་རྩོད་པའི་གང་ཟག་རྣམས་རྩོད་
པར་བྱེད་པའི་བསམ་པ་ཡང་དག་བསྟན་པ་ཡིན་ནོ།། །།
588



ཚད་མ་རིག་པའི་སྤྱི་དོན།
བློ་བཟང་ཆོས་གྲགས་ཀྱིས་སྒྲིག་རྩོམ་བྱས།
༧ མཚོ་སྔོན་མི་རིགས་དཔེ་སྐྲུན་ཁང་།
སྡོད་གནས། མཚོ་སྔོན་ཞིང་ཆེན་ཟི་ལིང་གྲོང་ཁྱེར་ཐུན་རིན་ལམ་སྒོ་ཨང10པ།(810001）
འགྲེམས་སྤེལ་ཁ་པར། /0971-6123221 འདྲི་རྩད་ཁ་པར། /0971-6138933
E-mail/qhmzbs@sohu.m དྲ་གནས། www.qhmzchs.m
རྩོམ་སྒྲིག་འགན་འཁུར་པ། དབང་ཕྱུག་མཚོ་མོ།
དེབ་གཞི་འཆར་འགོད་པ། ཚེ་གོ
མདུན་ཤོག་གཟིགས་བྱང་པ། གྲགས་པ།
དཔར་སྐྲུན་འགན་ལེན་པ། ཡིའུ་ཆིའུ་ཧཱ།
འགྲེམས་སྤེལ། མཚོ་སྔོན་མི་རིགས་དཔེ་སྐྲུན་ཁང་པར་སྐྲུན་འགྲེམས་སྤེལ་པུའུ།
བརྒྱུད་འཚོང་། ཞིན་ཧྭ་དཔེ་ཁང་། པར་འདེབས། ཟི་ལིང་མི་རིགས་པར་ཁང་།
དེབ་ཚད། 85Gromx1168a 1/32 ཡིག་གྲུངས། ཁྲི 30
དཔར་ཤོག 18.75
དཔར་གྲངས། 11 661-14 660
པར་གཞི། 1998ལོའི་ཟླ8པར་པར་གཞི་དང་པོ་བསྒྲིགས།
དཔར་ཐེངས། 2013ལོའི་ཟླ2པར་དཔར་ཐེངས་དྲུག་པ་དཔར།
དཔེ་རྟགས། ISBN 978-7-5420-0690-5 རིན་གོང་། སྒོར 23.00
པར་དབང་འདི་གར་ཡོད་པས་པར་བཤུས་བརྒྱབ་ན་ཁྲིམས་ཆད་ཕོག
(ཤོག་ངོས་ཆད་ནོར་སློག་སྐྱོན་གང་རུང་ཡོད་ཚེ་པར་ཁང་ལ་འབྲེལ་གཏུག་བྱོས)



藏传因明概论
祁顺来编著
W/青海民族出版社·中国(青海省西宁市同仁路10号 810001)
销售热线/0971-6123221 咨 电话/0971-6138933
E-mail/qhmzcbs@sohu.com pott/www.qhmzcbs.com
责任编辑/旺考指姆装设计/才高 封面題字/翁华责任印制/尤秋花
发行/青海民族出版社出版发行部
经销/新华书店
印制,西宁民族印刷厂
开本/850mm×1168mm 1/32 字数:/300千
印张/18.75
印数/11 661-14 660
版本/1998年8月第1版
印次/2013年2月第6次印刷
務: ISBN 978-7-5420 - 0690-5(民文)
定价:23.00元
版权所有侵权必究
如发现印、装问题,影响阅读,请与印刷厂联系调换。



ISBN 978-7-5420-0690-5
9787542"006905">
(民文)定价:23.00元
